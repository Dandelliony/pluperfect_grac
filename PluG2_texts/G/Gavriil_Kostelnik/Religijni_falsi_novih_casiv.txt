о.Гавриїл КОСТЕЛЬНИК
РЕЛІҐІЙНІ ФАЛШІ НОВИХ ЧАСІВ
І
ТРАҐЕДІЯ НАУКИ
    Ніщо так люто не мститься на Европі, як реліґійні фалші, що потворилися і так дуже поширилися в нових часах. Це вони спричинили духову катастрофу Европи, яку переживаємо і кінця її не бачимо.
    
    Новітні реліґійні фалші потворилися у звязку з новочасним розвитком науки, небувалим у давнішій історії людського роду. Як грецький Прометей гірко заплатив (а властиво вічно платить) за викрадений огонь з неба, так і Европа гірко платить за свою науку — той „огонь з неба”.
    
    До кождої глибшої пізнаної правди треба духом дорости, щоб її гідно прийняти, інтерпретувати, бо інакше нова правда може стані соблазню, духовою катастрофою, трагедією. Христос дуже добре знав цей психольоґічний закон людського життя і звертав на нього увагу в відношенню до себе самого: „Блажен, хто не соблазниться мною”.
    
    Якби європейська наука була живою особою, то й вона, для добра людей, мусіла би разураз звертати увагу на цей закон: „Блажен, хто не соблазниться мною”.
    
    Всі новітні реліґійні фалші потворилися в наслідок фалшивого прийняття, фалшивої інтерпретації новочасної науки. Вони є виразом трагедії, що її принесла зі собою европейська наука.
    
    Захоплені й запаморочені небувалим розвитком науки люди науки перецінювали її, абсолютизували її механістичне становище, покладали на неї всі свої надії, які тільки питомі людській душі. Здавалось їм, що наука ось-ось розвяже всю загадку життя-буття, що наука заступить реліґію. Реліґія стоїть на містичному становищі, а передвоєнна наука стояла на механістичному, матеріялістичному становищі. Відсі ніби виходило, що наука ???’ ?????? і реліґія ???’ ?????? суперечать собі вже у своїх основах. Цей погляд був загально поширений, особливо в II половині XIX віку. Наука виповіла реліґії боротьбу на смерть і нівелювала її всіма способами. (Очевидно, не наука, як така, бо вона є тільки абстракцією, але люди науки це робили.)
    
    Всі новочасні реліґійні фалші повстали на тлі відносин між наукою та реліґією. Горда наука втратила розуміння реліґії, обезцінювала її й фалшувала її характер та значіння.
    
    Наука поставила як ідеал модерної людини людину, що зовсім визбулася реліґії, а замісць реліґії прийняла „науку”. Стара мудрість, утверджена вже грецько-римськими мудрцями, переказала нам, що людина це „ens religiosum” (реліґійне єство). Це значить, що реліґійність належить до природних прикмет людини. А новочасна наука вже тим своїм твердженням, що ніби наука має й повинна заступити реліґію, що людина може жити без реліґії, представляла людину в такому світлі, начеб реліґія була видумкою людей і то наївною, яка в часах науки ніби вже пережилася. Учені „на ґвалт” шукали якогось дикого народу, або бодай невеликого племени, що не мало би ні сліду з реліґії.
    
    Боротьба з терену реліґії переносилася на терен людської природи. Це була конечна льоґічна послідовність, бо реліґія має всеобіймаючу вартість: вона інтерпретує не тільки характер первопричини світа, але й характер світа та людської природи. Реліґія навчає про божеське, високе походження людини. Наука, заперечивши Бога, мусіла послідовно заперечити й божеське, високе походження людини. Вона зрівняла людину зі звірятами (теорія механічної еволюції), а через це очевидно, мусів обнизитися також рівень етики. Замісць реліґійних понять „святого терпіння”, що відчиняє двері „царства небесного”, наука висунула безоглядну „боротьбу за існування”, що її соціялісти оформили як безоглядну „клясову боротьбу”. Замісць реліґійного ідеалу ,,святості”, наука висунула й поширила поняття „фізичної сили-перемоги”. А замісць реліґійного „царства небесного” наука поставила ідеал ідеального людського особистого й збірного життя на землі — ідеал „земського раю”.
    
    Кожда реліґія є тим духовим цементом, що обєднює людей. Великі реліґії обєднювали ріжні раси й народи в духову єдність — а така духова єдність конечна для будування життєвих вартостей у більшому стилі та для тривкого мира.
    
    Наука, підкопуючи авторитет реліґії і нівелюючи її, занархізувала людські душі, затомізувала їх. Кождий інтелігент чи навіть півінтелігент став найбільшим авторитетом для самого себе, кождий має свій власний світогляд. Скільки людей, стільки вір. Наслідки того духового життя такі, що кождому народови кождого дня загрожує вічна революція. Проти всякої форми громадського життя завсіди будуть підноситися широкі маси, бо в них наука розбила, розпорошила поняття про світ і людину, що їх реліґія зводила в одно русло.
    
    І ще наука навчила людей забогато жадати від землі (від земського життя). В найважніших життєвих проблємах люди втратили тверезу критичність, усякі свої фантазії про поліпшення громадського життя вважають за легко можливі; а марні або й звихнені типи виносять себе понад найбільших геніїв людства та вважають себе за наймудріших, навіть за „спасителів” людства або бодай свого народу.
    
    Хаос, трагедія в найбільшому стилі! Apriori ніхто не міг би був сподіватися такого „дарунку” по науці. Але „зависть богів”, ??????? — ті давні поняття з грецької мітольоґії, що й зродили міт про Прометея, трафляли в глибоку життєву правду. Ту саму правду, тільки що з її земського боку, висловлює й наша приповідка: „Не дай, Боже, з Івана пана”. Іван, простолюдин, звичайно зле інтерпретує своє панство, і надуживає його, коли його несподівано осягне, коли духом не доросте до нього. Новочасна наука це дуже велике „панство” над природою, а люди не доросли до гідного прийняття цього „панства”. Ось відсі ціла трагедія новочасної науки — вогонь у руках недосвідчених дітей.
    
    Головний фалш новочасної науки в тому, що вона без усякого права й проти тверезої льоґіки присвоїла собі терен чи сферу реліґії: ніби то вона покликана „науково”, себто у формі знання, вирішити ті проблеми, що їх реліґія вирішує у формі віри. Очевидно, наука цього не могла доконати й ніколи не доконає, але фалш був зроблений: свою перспективу на світ, отже свою віру, наука проголосила за науку (Wissenschaft) — а що „віра” це віра, а не наука, коли науку протиставимо вірі. Як ми вже сказали, наука стояла на матеріялістичному становищі (для фізики, хемії й інших наук це було правильне методичне становище), а наука з цього вузького свого становища кидала матеріялістичну, отже атеїстичну перспективу на ціле буття-життя. І виходило їй, що матеріялістичний, атеїстичний світогляд це ніби наука, а не віра.
    
    Атеїзм — наука! Не може бути більший та погубніший фалш, ніж цей. Ми переконаємося, що атеїзм це в дійсности віра в реліґійному значінні та що людині ніяк не можна позбутися реліґії (бо не можна втекти від своєї власної природи). Саме оце помішання (Verwechselung) понять зробило новочасних людей науки безкритичними в проблємах реліґії. Їм здавалося, що вони говорять про реліґію зі становища науки, а в дійсности вони говорили зі становища атеїзму, значить: зі становища своєї нової реліґії.
    
    Це атеїзм видумав усі новочасні фалші про реліґію і про себе самого, а не наука. Себе він хвалив, а всі інші реліґійні віри обезцінював, фалшував і виклинав — як це робить кожда реліґія супроти всіх інших. Але кожда реліґія щиро признає, що вона є тільки вірою; а атеїзм настільки згордів і втратив розум, що проклямував себе за науку!
    
    Практичні наслідки такого пофалшування понять „реліґія” — „наука” — „атеїзм” безконечні, а всі трагічні. Ця трагічність загально вже зразу проясниться нам, як тільки усвідомимо собі, що реліґія це „шлях життя” („дорога” в св. Письмі). Модерне людство перейняте тими пофалшованими поняттями, іде фалшивим шляхом життя. А фалшивий шлях життя мусить вести як нпр. коли російська інтелігенція зразу не зорієнтувалася, що большевизм несе зі собою і безчинно гляділа на ріст большевизму, а большевики потім вирізали її наче баранів. Реліґія це завершення цілого людського внутрішнього життя, її проміні й мотори розходяться по всьому житті. Отже фалшива реліґія заражує, викривляє й вивертає ціле людське життя.
    
    Коли доростаюча дитина довідається, як людина приходить на світ, то соблазняється, і — буває — обнижуються її етичні поняття та почування. Потім, як доросла людина , вона стидається тих своїх дитинячих понять.
    
    Уже надійшов час, коли европейська наука зачинає стидатися тих своїх незрілих понять, котрими обнижувала характер людини та реліґії. І це моє писання, по змозі, має причинитися до правильного зрозуміння реліґії та атеїзму.
    
    
    
II
РЕЛІҐІЙНІ ВІЙНИ
    Коли я ходив до гімназії, нас учили, що реліґійні війни вже пережилися. Це ніби тільки в давнині та в непросвічених середніх віках народи безтямно кровавилися в реліґійних війнах. А „тепер”, це значить: тоді, перед світовою війною, люди вже „змудріли”, реліґійна війна вже „неможлива”. Все те йшло на рахунок науки, поступу. Притім одні собі уявляли, що реліґійна війна вже неможлива задля „толєранційної свідомості”, яка ніби була визначним овочем поступу та науки; а інші, вільнодумці й атеїсти., уявляли собі, що реліґійна війна вже пережилася тому, що реліґія пережилася, втратила вартість, бо наука виказала її фальшивість — а за дурницю ніхто не буде воювати.
    
    Зрештою вільнодумці та атеїсти залюбки обвиняли реліґію, що вона нетолєрантна, що ніби попа є збоченням, бо дозволює людям без викидів совісти ненавидіти й мордувати інших людей „задля іншої віри”. Світова література повна таких книжок і місць у книжках.
    
    Атеїсти надіялися й проповідали, що реліґію має заступити наука. А для „науки” не щадили ніяких високих та благородних атрибутів: що ніби „наука” гуманна, толєрантна, правдиво творча, благодатна під кождим поглядом. Вона має стати тим, вічно пошукуваним, останнім, „Третім Завітом”, що землю перетворить у небо. Реліґія — під уздоровлюючим промінюванням „науки” — мала би сама від себе розкластися й розпастися, як щось пережите, немічне й негідне.
    
    В нас Іван Франко у своїй поемі „Мойсей” писав про жидівський нарід та його віру:
    
       „Він же в своїм куточку хова
       Непохитне завзяття,
       І ненависть лиш має для всіх
       І незмінне прокляття.
       Та ненависть, найтяжша з усіх,
       „Задля іншого Бога” --
       Бач, як кублиться біля того
       Храмового порога!
       Вона плодить ненависть...
       І загасне Ізраїля звізда,
       Щоб вже більше не сяти;
       Лиш ненависть, що в храмі зросла,
       Піде світом гуляти”.
       „І поник головою Мойсей:
       „Горе моїй недолі!
       Чиж до віку не вирваться вже
       Люду мому з неволі?”
       І упав він лицем до землі:
       „Одурив нас Єгова!”
       І почувся тут демонський сміх,
       Як луна його слова”.
       
    Та в дійсности так говорила про реліґію не наука, а атеїзм, нова віра, яка тільки накладала на своє лице маску науки.
    
    Тяжкі слова Апостола „хвалячися, що вони мудрі, подуріли” ніколи в історії людства не здійснювалися в таких велитенських розмірах, як у тих часах. Европа ще жила христіянською традицією, матеріяльний добробут і політичний мир упевнювали учених і інтелігентів, що ніби безкарно можна проповідати загибіль реліґії — в імя „науки”. Учені втратили розум у відношенню до реліґії, до її правди й значіння, потворили собі всілякі реліґійні фалші, що скоріше чи пізніше мусіли люто пімститися на Европі. Мусіли люто пімститися, тому що реліґія це не якась собі відорвана від життя доктрина, але, як це Христос каже, „вогонь”, що хоче „горіти” між людьми.
    
    Історія дає аж надто богато доказів, як глибоко реліґія вкорінена в людській душі й що люди здібні зробити в обороні своєї реліґії та для її поширення. Але й психольоґічна аналіза ясно каже, що для людей, коли маємо на думці загал, ніщо не може бути важніше, ніж реліґія. Людям лекше відректися вітчини, національности, ніж реліґії, бо в реліґії приходить до виразу все, шо людина вважає за найглибшу правду та свою найсвятішу повинність. Людина зростається зі своєю реліґією, тому реліґія стає, що так скажу, найглибшим „я” людини, без якого вона не. може ані уявити собі свого життя. Розстатися зі своєю реліґією це для загалу людей таке, як дати собі вирвати своє серце.
    
    З того ясно, що реліґійна війна доти буде можлива, доки люди будуть „ens religiosum” — доки людина матиме реліґію.
    
    Саме на цій точці учені й інтелігенти нових часів були (а ще й нині є) засліплені: їм здавалося, що ніби люди не перестають бути „ens religiosum”, що ніби реліґія пережилася. Помилялися в оцінюванні основних прикмет людської природи. Якжеж могло таке безумство так поширитися по інтелігентному світі? Де цьому причина?
    
    Тільки віра може так засліплювати людей, що вони хоч зрештою мудрі й учені, в справах своєї віри будуть цілком безкритичні — аж до безумства.
    
    Власне в тому ключ для розвязки реліґійного безумства нових часів. Учені й інтелігенти нових часів самі не помічали того, що вони витворили собі нову віру, нову реліґію, перейнялися нею — а вона їх засліпила. Якаж це віра? Найфалшивіша, найплитша, найпустіша і найнегідніша з усіх вір-реліґій — атеїзм. Тому також її засліплення найгрубше і найтрагічніше.
    
    Що атеїзм є дійсно вірою-реліґією, це викажемо в окремому розділі. Там також вичислимо причини, задля яких новочасні вчені не помічали тої характеристики атеїзму, що він є також вірою-реліґією. Але вже й тут мусимо навести деякі з тих причин у звязку з проблємою цього розділу.
    
    Богато новочасних учених і інтелігентів находилося на половині дороги до атеїзму, на пограниччі між атеїзмом і позитивною вірою. Вони були лицем відвернені від реліґії, а звернені до атеїзму; одні не доходили до здецидованого атеїзму, бо уявляли собі, що цю проблему взагалі годі вирішити; інші відсували її від себе, а годували свою душу культурними здобутками (літературою, штукою); інші ж були реліґійними індиферентами — тощо. Такі типи хіба аж перед смертю наверталися до реліґії, а за життя вважали реліґію за „марну”, „приватну” справу, за фантазію, поезію, задля котрої ніхто вже не буде віддавати життя, воювати. Загал здецидованих атеїстів залюбки обвішував свою атеїстичну віру всякими „гуманними”, культурними, етичними вимогами (що звичайно були позичені з христіянства). Це їм приходилось тим лекше робити, що атеїстична віра курсувала під імям „науки” — а науці випадає брати відусюди все те, що вона вважає за правду. Значить, атеїстична віра була ще компромісово настроєна, а тому в практиці вона була ще доволі толєрантна супроти теїстичної реліґії — мовляв: нехай собі стариця доживає свого віку. На свою власну атеїстичну віру здецидовані атеїсти гляділи як на „науку”, а не як на віру-реліґію. І так їм виходило, що ніби реліґія взагалі перестала бути мотором у людській історії — отже ніби реліґійні війни вже раз на завсіди перевелися.
    
    Величезну функцію притім сповняла жидівська преса (жиди тоді мали майже цілу світову пресу в своїх руках), яка при кождій нагоді, нераз ледви замітно, але послідовно, нівелювала реліґію. Така психічна атмосфера для жидів була вимріяна.
    
    Властивою національною характеристикою в жидів є їх реліґія. Отже коли жиди нівелювали реліґію в христіян, то з одного боку промощували собі дорогу до всіх посад у христіянському громадянстві, а з другого боку зовсім не зривали зі своїм народом навіть під поглядом реліґії, бо навіть явний атеїст жид міг собі піти на судний день до синагоги ніби тільки з національного почуття. Реліґія, зведена на „поезію”, в христіянських народів мусіла розпадатися, а в жидів ні, бо, як сказано, в жидів реліґія це національний елемент, отже хочби в теорії проголошувано її тільки за поезію, то в практиці вона залишиться справжньою реліґією. Рабіни мусіли добре помічати цю ріжницю, бо зовсім не давали й не дають по собі знати, що тривожаться модерним атеїзмом; а христіянський клир завсіди тим тривожився.
    
    
    
* * *
    Як? Щоб людське серце перестало бути серцем? Щоб не творило собі найвищих ідеалів, щоб не мало своєї віри, не розпалювалося на шляху своєї віри? Щоби перестало обовязувати Русланове правило:
    
    „Вирвеш ми очі і душу ми вирвеш, а не видреш любови і віри не видреш”...?
    
    Як жахливо помилялися передвоєнні учені й інтелігенти, коли повірили, що реліґійні війни вже пережилися!
    
    Міліонам у Европі накипіло серце новою вірою — атеїзмом. І вони при першій нагоді, по потрясенні, яке спричинила світова війна в житті європейських народів, піднесли голову, щоб уладити громадське життя по диктаті своєї віри. І спричинили жахливі реліґійні війни в Росії, в Мексику, в Еспанії — де тільки їм удавалося. А в кождій державі й нації їх повно, і тільки ждуть нагоди, щоби перестроїти світ на свій лад. Новітня віра — атеїзм бореться, щоб повалити всі старі віри, а сама щоб воцарилася на світі. По правді першою такою новочасною реліґійною війною була вже француська революція, що вибухла 1789 р. Але чи це дійсно реліґійні війни ?
    
    Пригляньмося типовим реліґійним війнам. Коли римська поганська імперія переслідувала христіянську віру, то мала ціль знищити христіянську віру: руйнувала христіянські святині, палила христіянські св. книги, силувала христіян виректися своєї віри, конфіскувала їх майно, люто карала, „впертих”, щоб так усіх відстрашити від христіянської віри.
    
    Коли магометани, особливо турки, займали христіянські краї, то палили христіянські церкви й монастирі, або обертали їх на свої мечети, конфіскували церковні добра й будинки, всякими способами силували христіян, щоби прийняли магометанство, христіян позбавляли свободи, обертали їх в „раю” (рабів, кріпаків), апостатів нагороджували — всюди йшли за тим, щоби півмісяць затріюмфував над хрестом, тому навіть не дозволювали, щоби в христіянських церквах дзвони дзвонили.
    
    Чиж не те саме роблять модерні атеїстично-революційні правительства в Росії, в Мексику, в Еспанії? Палять, руйнують церкви, перемінюють їх на безбожницькі музеї тощо, конфіскують церковне майно, священиків ставлять поза скобки права („лишенці” в СССР), переслідують реліґійну літературу, переслідують віру всіми способами, а свій атеїзм насильно насаджують, у СССР навіть дзвонити заборонили. Комуністична звізда, чи взагалі атеїзм має затріюмфувати над хрестом...
    
    Отже це дійсно реліґійні війни в цілих 100 %, а коли хтось на це інакше глядить, то тільки тому, що він ще не зорієнтувався, що модерний атеїзм це нова віра-реліґія.
    
    Що модерні реліґійні війни є одночасно й соціяльними війнами, це зовсім не нівелює їх реліґійного харектеру, бо реліґійні війни завсіди були одночасно також соціяльними (де ішло про те: котрі одиниці, котрі верстви будуть на верху? кому дістануться маєтки? які будуть соціяльні закони?).
    
    Передвоєнні інтелігенти, на пограниччі між вірою і невірою, між реліґією і фільософією, мали „сирваткуваті” реліґійні почування, і уявляли собі (беручи своє субєктивне реліґійне оформлення за обєктивне), що це ніби надходить така епоха „сирваткуватої” реліґії. А реліґія, як це ми вже сказали з покликом на Христа, це вогонь, що хоче горіти.
    
    Большевики відкрито самі признаються до того, що вони ведуть війну проти реліґії. Ось декілька цитатів. Лєнін: „Ми мусимо боротися проти реліґії. Це АВС цілого матеріялізму, отже також і марксизму”.
    
    Ярославський (жидовин, предсідник большевицького союзу безбожників): „Війна проти реліґії!” „Ми поборюємо не тільки реліґійні упередження, але всяку реліґію”. „Ми обовязані знищити всякий реліґійний світогляд”. А що большевики у цій своїй боротьбі проти реліґії зовсім не залишаються в рямках теоретичної боротьби, що вони не жахаються перед ніяким чинним переслідуванням реліґії, це Ярославський висказав ось такими словами: „Якщо для перемоги одної кляси треба засудити на смерть 10 міліонів людей, як це остання війна зробила — то так муситься зробити й буде зроблено”1.
    
    Доки вимоги моєї реліґії не є здійснені у світі довкруги мене, доти я не можу мати спокою, бо з одного боку я почуваюся довжником супроти моєї реліґії, її носієм, проповідником, свідком її правдивости та спасенности, її діячем, отже мушу й хочу діяти для її добра та поширення; а з другого боку, доки моя реліґія не є поширена довкруги мене, доти і я сам не можу, як слід, користуватися її благами, бо ті блага мають бути щойно витворені і можуть бути витворені тільки у великому середовищі (нпр. величезні храми, відправи, розвиток церковного культу, реліґійні школи).
    
    Атеїст уже й тому хоче, щоб його віра-реліґія царила на світі, щоби свобідно почуватися в свому окруженні (теїстичне окруження вважає атеїстів за упавших, негідних людей).
    
    Це все дуже просте й дуже ясне — кожда людина може це провірити сама на собі.
    
    Отже реліґійні війни, вічні в людській минувшині, будуть вічні також у людській будуччині. І коли бачимо, що наростає якась нова віра, то треба числитися з тим, що при першій нагоді вибухне реліґійна війна.
    
    
    
III
РЕЛІҐІЯ — „ПРИВАТНА СПРАВА”
    В нівеляційному наступі на реліґію ліберали й атеїсти часто покористовувалися фразою, що ніби ,,реліґія приватна справа”. Оскільки знаю, ця фраза находиться також у (передсталінській) конституції СССР.
    
    Ясно, що ця фраза має ціль дискредитувати реліґію, представити її як щось субєктивне й малозначне. Атеїзмові ця фраза зовсім не шкодить, бо він не курсує у світі під назвою реліґії, але під назвою ,,невіри”, або „науки”.
    
    Отже вона ніби не доторкається його. Оскількиж доторкається, то також не шкодить йому, бо атеїзм не має своєї єрархії, ні усталених доґм, але все полишає одиницям. Атеїзм є саме принципом духової субєктивізації, анархізації, атомізації. Та це тільки початкова фаза атеїзму така. Так само кожда нова теїстична реліґія в своїй початковій фазі субєктивізує й анархізує людей. Хотячи їх переконати, вона апелює до їх субєктивного розуму та почуття, відриває їх від їхнього церковного авторитету. І власне зі становища цього церковного авторитету вплив пової реліґії виглядає як духова субєктивізація та анархізація. Нпр. протестанти спершу ще не мали усталених доґм, тільки валили авторитет і доґми католицької Церкви.
    
    Але в другій своїй фазі нова реліґія мусить висувати обєднюючий принцип, мусить усталити свої доґми та свою єрархію, бо інакше розсипалась би. Тим самим шляхом іде й атеїзм там, де він почув себе пануючим. Большевицька партія в СССР має в свому регуляміні, що кождий її член мусить бути безбожником, а навіть, що кождий мусить брати участь у протиреліґійній пропаганді (§ 13). З того видно, що атеїзм для комуністичної партії не є приватною, малозначною справою, але дуже важним громадським чинником. Авжеж партія не вимагала би атеїзму під своїх членів, коли б уважала його за приватну справу.
    
    Комуністична партія має диктатуру в СССР. Це значить, що властиво вона є „державою”: вона є активною стороною в СССР, уладжує громадські відносини, як сама хоче; а некомуністи є тільки пасивною стороною в СССР. Отже виходить, що для нівеляції всіх реліґій, які основані на вірі в Бога, большевицька держава має в своїй конституції фразу „реліґія це приватна справа”; а для утверджування й консолідування атеїзму, нової реліґії, большевицька держава має в регуляміні для комуністичної партії, що атеїзм є офіціяльною реліґією для всіх членів партії. Колиж атеїзм є офіціяльною вірою для комуністичної партії в СССР, так це значить, що він є державною реліґією в СССР. В практиці большевики дійсно так відносяться до атеїзму, як до державної реліґії і Сталін, наче якийсь папа, судить усіх компартійників за ріжні доґматичні ,,ухили” — „єреси”.
    
    Ось яких крутарств уживає атеїзм, як нова реліґія, що хоче запанувати на світі. Та тут тільки слова нові, а метода стара, як світ: державна реліґія пануюча, має загальне значіння і всякі привілеї; а реліґії, що їх державна влада хоче знищити, тільки про людське око толєровані, спихані на „приватну справу” немилих, запідозрених людей, або навіть явно переслідувані.
    
    
    
* * *
    Держави, в котрих Церква відділена від держави, дають доказ, що реліґія не мусить бути ,,державною справою”. Але „держава” й „громада”-„суспільність” це не все одно. Держава зміняється, а суспільність лишається та сама (ось ми були під Австрією, а тепер ми під Польщею). Реліґія є завсіди громадською, суспільною справою, хоч держава від Церкви відділена. Коли реліґія й Церква доволі розвинені та упорядковані, то Церква сама може вести реліґійне виховання й життя горожан — держава може до тих справ не мішатися. Всетаки держава, якщо дійсно дбає про розвиток духового життя своїх підданих, не може бути байдужа на те, що діється на реліґійно-церковному полі.
    
    Чому? Тому, що реліґія має першорядне значіння для громадського життя, а послідовно також для держави. Це дуже легко виказати хочби тільки на одному прикладі. Є такі христіянські секти, що заборонюють своїм вірним воювати зі збруєю в руках. Нехай пошириться така секта в якійсь державі, то держава опиниться без жовнірів! Як нинішня держава, що так заздрісно інтересується школою, що веде статистику навіть курок на подвір’ї, могла би мати замкнені очі на Церкву, яка є також школою й то такою, до котрої люди ходять впродовж цілого життя?! Реліґія панує над душами загалу горожан, а тільки та державна влада певна, шо панує над душами горожан. Отже чи може держава бути байдужа до того свого партнера, що співволодіє над душами її підданих? Ось на Балкані христіянство повалило турецьку державу, а не грецький, сербський, болгарський націоналізм, бо турки були байдужі до тих націоналізмів.
    
    Щож це приватна справа? Ми вже сказали, що це щось таке, що не має значіння для громадянського життя, як нпр. те, чи хтось має годинник у хаті, чи ні. Невже реліґія належить до тої категорії життєвих елементів? Сміх людям сказати.
    
    А все таки є один момент, що його підхопили ті давніші ліберали та атеїсти, котрі видумали фразу, що ніби реліґія це приватна справа. Передвоєнні держави в Европі переважно не признавали безконфесійности. І коли дитина якогось упертого атеїста ходила до школи, то без ноти з реліґії не могла переходити з кляси до кляси (реліґія була обовязковим предметом навчання, отже без ноти реліґії дитина не могла дістати свідоцтва).
    
    Уявім собі, що батько такої дитини перед директором школи чи в часописах воював проти такого ладу. Він говорив чи писав: Що це когось обходить, чи я вірю в Бога, чи ні? Це моя внутрішня, моя особиста, моя приватна справа. Її і так ніхто не може мені приказати, бо ніхто не має доступу до моєї душі, а коли я принесу посвідку від якоїсь признаної конфесії, що я належу до неї, то це буде тільки формальність, незгідна з дійсною правдою...
    
    Ціла та аргументація наскрізь правдива — крім того застереження „що це когось обходить”. І саме цю правдивість використовує фраза, що ніби реліґія є приватною справою, тай з цього бере свою сповидну льоґічну силу. Найсильніші саме ті фалші, що використовують якийсь момент правди.
    
    Що особисте й приватне, це одночасно може бути також загальне, громадське. Ось кожда людина є індивідуальним єством, а враз вона є також „ens sociale” і держава (особливо нинішня) має бачне око на кожду одиницю, кличе її до війська, стягає з неї податки, зважає на її діяльність... Інші люди не є від нас відгороджені муром, але всі люди в житті перемішуються і впливають на себе.
    
    Моя реліґія є тільки доти моєю особистою, приватною справою, доки я її нікому не виявляю ні словом, ні поведінкою. А як тільки її виявлю, то вона, наче филі радія, йде у світ, і Бог знає, які наслідки може мати. Отже тим самим вона перестає бути приватною й малозначною справою, а стає громадською, загальною справою. Це дуже добре підмітив один з чільних комуністів, коли так аргументував: „Якби ваші переконання були тільки переконаннями й лише переконаннями, якби ви їх не висказали, якби ви не вели ніякої пропаганди, ні агітації для них, то годі ми не говорили би ні про їх поборювання. Бо снів та замовчаних переконань ми не поборюємо”2.
    
    Фраза „реліґія це приватна справа” тим фалшива, що вона лукаво замовчує й заперечує громадську сторону реліґії, її велике значіння для громадського життя. Вона є грубим софізмом. Але в соціяльній борні всякі софізми, бодай до часу, доки вони модні, служать як збруя.
    
    Думаю, що більше на цю тему не варта говорити, бо все ясне, як сонце.
    
IV
АТЕЇСТИЧНА РЕЛІҐІЯ. „НЕЗАЛЕЖНА” ЕТИКА
    Матірний чи центральний новочасний реліґійний фалш це той, що ніби атеїзм є наукою. З цього фалшу виросли всі інші новочасні реліґійні фалші, як зі свого коріння.
    
    Щоб визначити справжнє відношення атеїзму до реліґії взагалі, мусимо вперед заналізувати поняття реліґії. Поняття реліґії, як усяке інше абстрактне поняття, уживаємо в ріжних конкретних комбінаціях та модифікаціях — аж до сповидного заперечення його змислу. Чи то раз говоримо до людей, що є зовсім наглядно віруючі й реліґійні: „Ти не маєш віри, не маєш реліґії!” В дійсности нам тут іде про ступінь віри, про її спеціяльний характер, а висловлюємося так, начеб ми в цьому випадку зовсім не находили віри чи реліґії. Отже „невіра” чи „безреліґійність”, стосована до конкретних випадків, зовсім не мусить означати брак чи негацію всякої реліґії, бо може означати тільки брак якоїсь спеціяльної віри. В очах магометан всі христіяни є „невірні”, невіруючі, каври (пси) — бо магометанин уважає христіянську віру за недобру, неправдиву віру, отже за „невіру”.
    
    Слово „реліґія” латинського походження; етимольоґічно воно значить стільки, що „повинність”, „зобов’язання” (від religare) — очевидно: повинність чи зобовязання супроти божества. В реліґії розріжнюємо два головні моменти: віру в Бога (льоґічний змисл реліґії) і почитання Бога (моральний бік реліґії). Наше слово „віра” кладе натиск на льоґічний бік реліґії, а латинське слово „реліґія” кладе натиск на моральний, практичний бік віри в Бога.
    
    Слово „віра” має ширше значіння, ніж „реліґія”. Слово „віра”, „вірити” стосуємо і в таких випадках, що не мають нічого спільного з вірою в Бога, як напр. коли хтось каже: „вірю тобі, що правду говориш, що до мене прийдеш, що те і те зробиш”. А слово „реліґія” відноситься тільки до віри в Бога. Отже зовсім легко приходиться говорити про „віру” атеїстів, а про „реліґію” атеїстів уже не так зручно говорити, бо хто не признає Бога, той не може мати ніякого зобовязання, ніякої повинности супроти Бога. Атеїст і сам себе буде називати, що він „безреліґійний”, а навіть деколи скаже, що ніби він „у ніщо не вірить”, що він ніби не має ніякої віри, тільки „науку” признає.
    
    Та ми, свідомі многозначности людських слів, не можемо вязатися тим популярним способом говорення, але мусимо дійти до сути самої речі, і щойно на цій основі оцінювати значіння популярних фраз.
    
    
    
???
    Щож таке „віра” в значінні реліґії? Найширше пояснення тут буде психольоґічне, бо воно абстрагує від спеціальних теольоґічних характеристик віри (як мир. у христ. теольоґії, що віра це надприродний божий дар, надприродна чеснота). Реліґійна віра з психольоґічного становища це заголовок цілого нашого світогляду. Така вдача нашої душі, що все, що знаємо й що ми передумали про життя-буття, мусимо звести в якусь остаточну льоґічну цілість, мусимо всьому надати якийсь спільний змисл, заголовок — і саме це буде наша віра в реліґійному значінні. Це наша найвища орієнтація в житті-бутті, наш найвищий життєвий змисл.
    
    Чи хтось при тім льоґічно-психольоґічнім процесі буде нестися більше розумом чи чуттям, чи цей процес буде в нього більше чи менше складний, легкий чи тяжкий, рішучий чи боязливий, чи хтось прийде до переконання, що Бога нема, чи до загального скептицизму, чи до реліґійного агностицизму, чи до позитивізму — це все буде мати характер реліґійної віри. Це буде його найвища життєва орієнтація, найвищий його життєвий змисл.
    
    У реліґійній вірі ніхто не може прийти до самих позитивних тверджень; у всякій реліґійній вірі є повно ріжних сумнівів, неясностей, невирішених квестій, бо це така психольоґічна структура віри взагалі. Але з другого боку так само ніхто з розумом не може обмежитися на самому за перечуванні, бо це противне природі розуму. Отже, хочби хтось твердив: „я в ніщо не вірю”, „я про все сумніваюся”, то в дійсности ці його сформулування слів та понять мають також свій позитивний бік. Його вискази будуть рівнозначні ось із такими позитивними: „я вірю, що в ніщо не треба вірити”; „я вірю, що про все треба сумніватися”. Коли атеїст каже: „я не вірю в Бога”, так це рівнозначне ось із тим: „я вірю, що Бога нема”. Значить, атеїсти також мають свою, не якунебудь, але реліґійну віру.
    
    Від реліґійної віри ніяк людям не можна втекти, хочби не знати куди розумом кидалися. Це така природа розуму, і тут нічого не вдієш — хіба хтось добровільно згодився би зрезиґнувати з розуму, але це було би духове самогубство. А може би хтось поквапився й посмів твердити, що ніби він не має ніякої реліґійної віри, бо ніби він не тільки вірить, але знає, що Бога нема? Такий тільки дав би доказ свому безглуздю, бо його щойно треба би вчити, що значить слово „знати” у протиставленні до „вірити”.
    
    Віримо в те, що знаємо тільки з критичних фрагментів, і самі витворюємо собі льоґічну цілість на нашу власну відповідальність і ризико. Тому при вірі завсіди можуть бути ріжні неясности і можуть родитися щораз нові сумніви; тут знаємо предмет тільки з його фрагментів, а не знаємо його цілости. Коли „знання” протиставимо „вірі”, то знаємо те, що ми пізнали в цілости, або бодай з вичерпуючих критичних фрагментів, які не лишають місця для ніяких неясностей, ані сумнівів.
    
    Невже хтонебудь розумний зважиться твердити, що комунебудь з людей дана, чи в будучности буде дана змога в цілости пізнати буття-життя, цілий всесвіт макрокосмос і мікрокосмос, цілу вічність? Смішне й подумати! Сфера реліґійної віри завсіди для всіх людей лишиться сферою реліґійної віри. З фрагментів буття-життя, що їх люди вважатимуть за критичні, рішальні, будуть люди заключу вати — „пророкувати” про цілість життя-буття. Отже це завсіди буде реліґійна віра, а не наука, коли під наукою розуміємо знання у протиставленні до віри. Також слово „наука” дуже ріжнозначне. В найширшому значінні „наука” це все, чого люди колинебудь навчали або навчають, отже також мітольоґія, теольоґія, всяка гіпотеза. Але коли науку протиставимо реліґії, то під наукою можемо розуміти тільки певне знання, яке виключає сумніви.
    
    Отже це ясне, як сонце, що атеїзм не є наукою, але реліґійною вірою в буквальнім розумінні.
    
    
    
???
    Атеїсти зовсім певно мають (реліґійну) віру, але чи вони мають також реліґію? Значить: чи їх віра накладає на них якусь „повинність”, якесь „зобов’язання”?
    
    Так, накладає, бо це так мусить бути з природи самої речі.
    
    „Незалежна етика” це такий самий реліґійний фалш нових часів, як і те, що ніби атеїзм є наукою, а не вірою. Нема й не може бути ніякої незалежної етики, але всяка етика залежна від своєї реліґійної віри. Етика це ніщо інше, як практичний — моральний бік реліґійної віри.
    
    „Незалежну етику” атеїсти так називали тільки тому, що вона не залежить від віри в Бога. Алеж вона залежить від атеїстичної, реліґійної віри і є в цілости тільки експресією її практичного боку.
    
    Етика це збір наших обовязків, що випливають з нашої реліґійної віри. З психольоґічного становища етичні закони це середники до ціли, а ту ціль визначує реліґійна віра, наш найвищий змисл життя. Тому то: яка віра, така етика.
    
    Те, що христіянин почуває себе етично зобовязаним до моногамії, до нерозривності подружжя, випливає з його реліґійної віри: що це така „божа воля”. Могометанин має тут інакше поняття про „божу волю”, тому полігамії та нерозривности подружжя не вважає за недозволене етичне відношення. 
    
    Буквально так само є також у атеїстів: ціла їх етика залежить від їх реліґійної віри та її спеціяльної модуляції. Славна атеїстична „Етика” Баруха Спінози у своїй цілости і в подробицях залежна від його фільософічного погляду на світ, отже від його реліґійної віри. Атеїст — альтруїст буде себе почувати зобовязаним робити добро ближнім без усякої надії на винагородження зі сторони Бога; буде резиґнувати з надії на друге життя; загально кажучи: він буде мати потіхи зі своєї віри (які його віра зможе йому давати) і страхи зі своєї віри: своєрідні сумніви будуть його переслідувати, мусить погодитися з прикростями, що їх альтруїзм тягне за собою, і т.д.
    
    Те саме треба сказати й про атеїста-еґоїста, тільки що модуляція його реліґійних потіх: та страхів буде інша він буде вважати, що йому все вільно робити для своєї приємности, алеж через те він попаде в ріжні тяжкі „обов’язки”, в „затягнені на себе довги” (як нпр. в ненависть інших людей, ворожнечу), а з посмертного життя він також мусить резиґнувати.
    
    Все те буде випливати з реліґійної віри атеїстів, з їх найвищої життєвої орієнтації. (Абстрагуємо від того, що людина в свому діланні не йде завсіди за своїм розумом, але дуже часто за своїм чуттям — проти своєї віри. Тоді людина грішить. Алеж це буває в усіх вірах, тому атеїсти під цим поглядом не творять виїмку — хіба тільки в тому значінні, що атеїстам завсіди лекше буде піти за своїм чуттям, бо вони, по своїй вірі, не мають ніякого всевідуючого судді над собою.)
    
    Людина має розум і свобідну волю, природа лишає їй, щоб вона сама визначила собі свій шлях життя: свою мову, звичаї, свої права й обовязки, свій світогляд. Це конечне, індивідуальне доповнення до людської природи, оскільки вона, сама зі себе, нездетермінована й свобідна. І саме синтеза цього індивідуального доповнення — це реліґія.
    
    Отже ясно, що атеїзм у якійнебудь формі — це реліґія. І слід нам відзвичаїтися від вульгарного способу говорення, нпр. що в XIX в. наука спричинила упадок реліґії, а треба нам призвичаїтися атеїзм називати реліґією і говорити, нпр. що XIX в. наука спричинила зріст нової реліґії — атеїстичної.
    
    
    
???
    Потреба ділання на етичному полі наглить на нас, щоб ми створили собі етику; а етика, ця „практична реліґія”, наглить на нас, щоб ми створили собі реліґію, себто теоретичний бік реліґії. Отже мотори життя не дозволюють нам відсувати від себе реліґію ???’ ??????, що ніби „мене це нічого не обходить”, але змушують нас зайняти становище в цій найважнішій життєвій справі.
    
    І так реліґія нерозривно тягне за собою етику, а етика реліґію.
    
    Кожда людина, тому що має розум, мусить поставити собі питання: Що цей світ? Відки? Яке моє зобовязання супроти вічности? Яка ціль мого життя?
    
    А коли вже раз хтось поставив собі ті квестії, то всяка відповідь на них, як це ми вже бачили, буде його реліґійною вірою.
    
    Я довгі роки думав собі, що атеїзм слід би назвати „негативною реліґією”, тому що атеїстична віра основується на негації Бога та людських обовязків супроти Бога. Мені здавалося, що атеїзм так відноситься до реліґії, як чорна краска до білої під фізикальним поглядом (біла краска це змішання всіх красок, а чорна — це брак світла взагалі). Мені було ясно, що атеїсти мають „віру” в реліґійному значінні; але я собі думав, що вони не мають „реліґії”: що ніби їх віра не накладає на них ніяких обовязків. Та вкінці я переконався, що це не була би властива назва. Атеїстична віра не є пустою негацією і не є позбавлена всякої реліґійности. Вона так відноситься до віри в Бога, як чорна краска до білої під психольоґічним поглядом (чорна краска також є краскою, тільки протилежною в скалі красок). Що властиво творить реліґію під психольоґічним поглядом?
    
    Щонебудь робимо свідомо й добровільно, то перегнивання нашої душі мусять „текти” в напрямі нашої провідної ідеї. В житті такі провідні ідеї бувають підрядні, дрібні, що не обіймають цілої нашої душі, як нпр. коли щось купуємо, оремо, сіємо, шиємо. Але як наше „я” є вогнищем, у котрому сходяться всі сили нашої душі, подібно й усі наші переживання, на основі психольоґічного закону, шукають свого вогнища, в котрому сходились би всі наші життєві досвіди, всі наші думки про світ та про нас самих і всі наші почуття.
    
    І кожда людина мусить стягнути всі свої переживання в таке психольоґічне вогнище, бо без того внутрішнє життя людини було би цілком розбите: людина жила би без усякої манієвої орієнтації — значить: без розуму.
    
    В тому психольоґічному вогнищі мусять прийти до виразу абсолютні вартости життя-буття — хоч вони зі суб'єктивного становища можуть бути найріжніше оформлені. Людина може собі уявляти, що нема ніяких абсолютних вартостей у житті-бутті, тільки самі релятивні; алеж ця відповідь буде для неї абсолютною вартістю, себто її найвищою, остаточною життєвою орієнтацією.
    
    Отже можемо сказати, що з психольоґічного становища реліґію творять субєктивно абсолютні вартости життя-буття. Вони мусять підпорядкувати собі ціле життя людини, і скільки разів людина буде щось ціпати під проводом тих абсолютних своїх вартостей життя-буття, то ціла її душа буде „текти” руслом вічности в напрямі до найвищого свого призначення — очевидно в тому оформленні, яке та душа надасть вічности і свому найвищому призначенню.
    
    Від Бога душа може „втекти”, але від вічности, від свого обчислення з вічністю, від визначення собі своєї нам вищої ціли життя душа ніяк не може „втекти”. І саме те обчислення з вічністю є джерелом для всіх субєктивно-абсолютних вартостей людини, значить: джерелом її реліґії.
    
    Як є ріжні теїстичні реліґії, так само є ріжні й атеїстичні реліґії — вищі й низчі. Але навіть атеїст найнизчої категорії, що ціль свого життя бачить у насичуванні своєї змисловости (наче звірина), має свою реліґію: він боготворить свої змислові приємности і цілий світ приносить у жертву тому свому марному молохові. Це його найвищий закон життя — а власне це реліґія.
    
    Так показується, що новочасна наука зовсім не захитала старої правди про те, що „homo est animal religiosum”. Безреліґійної людини, що при розумі, нема й не може бути. Безреліґійні тільки звірята — бо така їх природа.
    
    Шлях життя звірини визначений інстинктом, себто самою природою. Звірята не мають розуму та свобідної волі (у звичайному значінні тих слів), не можуть знестися понад змисловий світ, не творять собі світогляду, не доходять до поняття вічности, причини світа, своєї залежности від тої причини.
    
    Людина це мікрокосмос у давному значінні цього слова. Атеїсти мають що вибирати в цьому мікрокосмосі для свого обожування. Одні з них боготворять людський розум, інші людське „я”, інші своє власне „я”, інші „іманентне божество” в людській свідомости, інші людську науку, державу, суспільність... Комуністи боготворять людську безклясову збірноту (громаду, зложену з „рівних одиниць”); модерні націоналісти боготворять свій власний нарід.
    
    Божество вже по своїй сущности безконечне; а це з психольоґічного становища значить, що людина має перед собою безконечні ступні, по котрих їй треба зближатися до Бога. Та сама психольоґічна реляція лишається також в атеїстичній реліґії, бо це з психольоґією реліґії таке нерозривно звязане, як нпр. з аритметикою оо (безконечне: кождий аритметичний ряд чисел у свому продовженні веде, до безконечного).
    
    Щонебудь атеїсти боготворять, то воно ще не є здійснене, але щойно тільки зачате. Божество атеїстів це, завсіди тільки ідея — ідеал, який щойно треба людям здійснити: нема на світі такої ідеальної безклясової громади, яка є ідеальним божищем комуністів; нема такого готового стану народу, який є ідеальним божищем модерних націоналістів — це все щойно треба би зробити. То колиж ці ідеали будуть здійснені? Між даною дійсністю й тими ідеалами безконечні ступні! Значить: ті ідеали ніколи не будуть здійснені. А такий стан правди має величезні консеквенції для оцінення теїстичної та атеїстичної реліґії.
    
    Теїсти почитають Бога.
    
    Атеїсти щойно творять божество.
    
    Теїстична реліґія це реліґія богопочитання.
    
    Атеїстична реліґія це реліґія боготворення.
    
    Ось це найглибше і найправдивіше схоплення ріжниць між „атеїзмом” і „реліґією”, себто між атеїстичною і теїстичною реліґією. А в цьому насвітленні всі обвинувачення реліґії, що їх атеїсти зібрали й видумали в нових віках, показуються наче дитиняча забавка супроти трагедії й руїни, що їх атеїзм несе зі собою. Кожда реліґія має свого Бога й свого чорта, своє небо й своє пекло. І атеїстична реліґія має ті контрастові реліґійні елєменти, хоч вона їх інакше називає. Вонаж має свій ідеал і його контраст, своє добро і своє зло.
    
    Та коли реліґії богопочитання кладуть свого Бога і свого чорта, своє небо й своє пекло на другий світ, то реліґії боготворення все це стягають на цей світ. І саме в цьому жахливе прокляття, яке вони тягнуть за собою.
    
    На землі ідеали є тільки ідеалами — безконечні ступні, завсіди ділять нас від них. Колиж реліґії боготворення хочуть здійснити свої ідеали, то вони на землі в даних людських відносинах бачуть тільки „пекло”, а в даних людських типах тільки „чортів”. Отже для них усе на землі тільки знищення варта. Бухарин (один з чільних большевиків) каже, що треба створити „нову землю, нових людей і нові обичаї”.3 І коли запеклі атеїсти силоміць хочуть здійснити на землі своє „небо та витворити своїх „ангелів”, мусять майже все на землі знищити — стягають пекло на землю. Большевики так відносяться до „контрреволюціонерів”, як христіянин до чортів (якщоб міг, то всім їм відтяв би голови за одним махом — і ще мав би за це святу заслугу перед Богом).
    
    В імя атеїстичних уроєних ідеалів цілий свіг варта знищення! Бактерії, з’їдаючи живий організм, засуджують його на смерть, а не здають собі справи з того, що вони також самі себе засуджують на смерть, бо коли організм згине, то вони також мусять гинути. Подібно поступають і атеїсти, як „спасителі” людства. Очевидно, атеїсти не бактерії, а люди, що мають розум і не допускають аж до смерти людського громадського організму, котрий роз'їдають, всетаки. похід атеїстичної реліґії крізь світ це похід смерти та руїни.
    
    Годіж безкарно божі атрибути стосувати до людей, підтягати людей під міру божества. Під такою мірою все земське буде тільки знищення варта. Неба атеїсти певно ніколи не стягнуть на землю, ніколи не витворять „земського раю”, бо для осягнення такої ціли треба би змінити всі закони природи (перш усього скасувати смерть...). Але пекло, земське пекло — це завсіди буде умовина і дійсний стан атеїстичної реліґії на її шляху до вимріяного „земського неба”.
    
    Треба пожертвувати теперішнє людське покоління, його щастя й житія для щастя, для „земського раю” майбутніх поколінь. Ось це вічна потіха та вимога атеїстичної реліґії, яка щойно має витворити своє божество.
    
    Це не випадок, що це атеїстичне реліґійне правило щодо своєї льоґічної будови згідне з Христовим правилом: „хто хоче свою душу спасти, погубить її”, бо це така льоґіка реліґії взагалі. Але Христос стосує це правило згідно з життєвою правдою й справедливістю: кожда людина має добровільно стосувати це правило сама до себе; земське життя з природи має кінчитися смертю, а Христос обіцює посмертне життя.
    
    Атеїсти, як „спасителі” людства, стосують це правило до цілої людської збірноти проти її волі, отже насильно; обіцюють „земський рай”, який ніколи не буде здійснений, а здійснюватись буде тільки вічне, безглузде жертвування живого людського покоління. Фалшива реліґія, тому фалшиві і її плоди. Омана родить оману.
    
    
    
???
    Коли ми звичайно називаємо атеїзм „невірою” чи „безреліґійністю”, то в тому лиш стільки правди, як коли магометани називають нас „невірними” — „невіруючими”. Справжнє наукове пояснення і нововитворена ситуація у світі силують нас зірвати з тим вульгарним способом характеризування атеїзму та називати його тим, чим він дійсно є: атеїстичною реліґєю, реліґією боготворення.
    
    Ніщо більше для реліґії не є таке шкідливе, як вилучення атеїзму з категорії реліґії. Це криве дзеркало для реліґії і атеїзму, яке їх деформує — реліґію на гірше, бо вона близче до того дзеркала, а атеїзм на ліпше, бо він дальше від того дзеркала.
    
    Якщо атеїзм не є реліґією, а нині повний світ атеїстів, то з того слідує, що ніби людина може бути безреліґійна. Ось це перший фалш, який слідує з вилучення атеїзму з категорії реліґії. Але щож така безреліґійна людина прийняла замісць реліґії? Сама негація, сама льоґічно-психольоґічна пустка не могла заступити реліґії. Всі атеїсти, як один, чваняться, що ніби вони прийняли науку, замісць реліґії. А з того слідує другий фалш, що ніби атеїзм є наукою.
    
    З цього фалшу родяться всякі дальші фалшування реліґії та атеїзму. Атеїсти, несвідомі того, що їх атеїзм також є реліґією, уроюють собі, що ніби вони глядять на реліґію зі становища науки, отже ніби вповні критично та обєктивно. А в дійсности вони глядять на всі теїстичні реліґії зі становища своєї атеїстичної реліґії, і всі їх маловаження та характеризування теїстичної реліґії мають тільки таку обєктивну вартість, як коли нпр. магометанин чи жид „критикує” христіянську віру. Ніщо так не засліплює, як своя реліґія.
    
    Я тут цілком не перебільшую справи і не говорю метафорично. Все, що в нових часах фільософи (Spinoza, Hume, Kant, Schopenhauer, Nietzche…) та учені і недовчені написали проти реліґії, обєктивно треба вважати за мудрування одної реліґії проти другої реліґії, а не за слово науки. Таким способом усе прояснюється за одним махом.
    
    Пани — „безреліґійні”, а в деяких державах правительства виразно дають про себе знати, що вони „безреліґійні”. В широких масах це має нівелюючий вплив для реліґії вже з тої причини, що простолюддя відчуває свою духову низчість перед „панами”. Але цей вплив тим небезпечніший, що атеїзм курсує по світі з маскою науки. „Пани все знають; вони вчені, вони переконалися, що нема ніякого Бога, що людям не треба ніякої реліґії — тільки темний нарід має реліґію, бо дурний...” Такий комплекс думок для простолюддя, оскільки воно зриває з реліґією, звичайний, бо простолюддя не почувається на силах у свому імени зривати з реліґією, а складає це на авторитет „панів-учених”, що ніби „все” знають.
    
    Рішуче ліпше буде простолюддю це пояснити та призвичаїти його до тою, що атеїзм також є реліґією, що ні одна людина не може втекти від реліґії. Тоді нарід при свому здоровому розумі скоро зорієнтується, котра реліґія ліпша — геїстична чи атеїстична?
    
    Згідно з тим, що ми сказали, рубрика „безконфесійний”, прийнята в модерних державах на означення атеїстичної реліґії, повинна бути заступлена рубрикою: „атеїстичної реліґії”.
    
    Рубрика „без конфесійний” основується на вилученні атеїзму з категорії реліґії і є виразом державної апробати тої, з ґрунту речі фалшивої, концепції.
    
    
    
???
    До вичислених і пояснених фалшів, якими новочасний атеїзм окружив теїстичну реліґію, щоб її здискредитувати, понизити і знівелювати, слід ще навести й слідуючі два: що ніби реліґія основується на чутті та що ніби наука має заступити реліґію.
    
    Якщо реліґія основується на чутті (як це твердили Hume, Kant ін.), то на щось іраціональне; а відсі дуже легкий перехід до дальших консеквенцій, які цілком здискредитують реліґію: що ніби реліґія це щось субєктивне, ілюзоричне...
    
    S. Freud так і воює тим, що ніби реліґія є тільки ілюзією — „але наша наука”, чваниться він, „не є ілюзією”. Свою атеїстичну реліґію автор зачислив собі до науки — і тріумфує. Але тим можна воювати проти реліґії тільки доти, доки атеїзм вилучається з категорії реліґії і накривається його маскою науки. А атеїзм, атеїстична реліґія на чому основується? А його яка наука заступить?... Ось вмить виходить шило з мішка, як тільки зачислимо атеїзм там, де його місце — до реліґії. Нема що багато говорити на цю тему. Всяка реліґія є завершенням цілого внутрішнього життя людини, отже вона основується і на розумі і на чутті.
    
    Кожда реліґія має свою фільософію, свої льоґічні преміси і консеквенції. Інша квестія: чи цей льоґічний зміст якоїсь реліґії правдивий і оскільки правдивий. Льоґічний зміст атеїзму марненький собі, його піддержує тільки буденне „чуття нічогости”4, всетаки атеїзм має свої льоґічні мотиви, отже не основується тільки на самому чутті.
    
    Коли атеїсти писали, що „наука” чи „науковий світогляд” має заступити реліґію чи реліґійний світогляд, то під „наукою” завсіди розуміли атеїзм.
    
    Але що мало би заступити реліґію по зачисленні атеїзму до категорії реліґії? Наука? Ми вже бачили, що це найбільший нонсенс.
    
    
    
???
    Чомуж учені аж до большевицької революції не зорієнтувалися, що атеїзм це також реліґія? Це мало ріжні свої причини.
    
    1) Учених милив вульгарний спосіб говорення, який називав атеїзм „невірою” та „безреліґійністю”.
    
    2) Учених, котрі були атеїстами або хочби тільки симпатиками атеїзму, атеїзм засліплював при проблємах, що відносилися до реліґії.
    
    3) До большевицької революції атеїзм у громадському житті переважно виступав як теоретичний і прикрашений; ще не виявляв своєї збірної психіки, з котрої можна би було здогадатися, що він також є реліґією. Дійсно щойно большевицький режім половині світа виявив справжнє обличчя атеїзму.
    
    4) Атеїзм не мав своєї єрархії, ні свого реліґійного культу, а з того ніби виходило, що він не є реліґією. Але так само деїстична реліґія (religio naturalis) не мала і немає єрархії, ні культу, все таки вона навіть сама себе називає реліґією. Зрештою атеїсти також організуються в ріжні товариства, а це їм заступає єрархію.
    
    5) Природничі науки (фізика, хемія, біольоґія, медицина...) стояли на матеріялістичному становищі і надіялися, що ген усю загадку світа розвяжуть, досліджуючи матерію. Очевидно, це була тільки надія науки, яка в XX в. цілком заломилася. Саме ту „надію” тодішньої природничої науки атеїзм брав за доказ, що ніби він є наукою, а не реліґією.
    
    Зовсім інакше представляється ця справа нині, коли вчені фізики пишуть, як нпр. Pascual Jordan: „давніше протиреліґійне наставлення (Kampfstellung) науки вже нині не є можливе”5.
    
    6) Міг би хтось дивуватися, що проблема відношення атеїзму до науки та реліґії така проста, так просто розвязується, а її так фалшиво розвязували новочасні фільософи, генії та громади вчених. Але справа так мається, що всяка проблема, яка зачепляє конкретне життя-буття, складається з безконечного числа льоґічних елементів — і чим більший якийсь геній, то тим глибше буде утверджувати фалшиву розвязку проблєми, оскільки стоятиме на фалшивому становищі. Здібніший адвокат буде здібніше боронити всяку справу — саме тому, що він здібніший. „Errare humanum est”, а „corruptio optimi pessima”.
    
    
    
V
Реліґія новітнього націоналізму
    По большевицькій революції по часописах і книжках щораз частіше попадався вираз, що большевизм це реліґія. Не було ще ясного поняття про те, що взагалі атеїзм є реліґією, але думаючі люди запримічували, що большевики у свому перебудовуванні людського світа виявляють реліґійну психіку. Це вже так і прийнялося у світі, що большевизм ця своєрідна реліґія.
    
    Новітній націоналізм, що зродився як реакція проти большевицького, комуністичного інтернаціомалізму, неодне засвоїв собі саме від большевицького режіму (диктатура партії, перевиховання народу — особливо молоді, виключне право на душу молоді і т. ін.). Очевидно большєвикам ніяк не годиться признати, що їх атеїстичний комунізм є реліґією. Але новітній націоналізм уже зразу освоїмся з тим, що большевизм це реліґія; а з цього vice-versa новітній націоналізм зрозумів і признав, що він також є реліґією. Спершу може він цю назву стосував до себе більше в метафоричному значінні, щоб себе вивищити, ґльорифікувати; а потім щораз більше приходив до свідомости, що він дійсно є реліґією.
    
    
    
???
    В нас при кінці 1936 р. один з провідників наших студентів націоналістів, Дмитро Штикало, видав книжечку „Над світом сяє хрест меча”, де він цілком свідомо й відкрито, а не без гордости, говорить про те, що новітній націоналізм є реліґією.
    
    Автор насамперед на прикладі христіянської віри розглядає „які прикмети-властивости має кожда віра”, і доходим, до висновків, що христіянська віра войовнича (Христові слова: „Я не прийшов принести мир, а меч”. Мат. 10, 34), ексклюзивна — безкомпромісова, за свій ідеал каже все земське жертвувати. Потім автор пише:
    
    „І ось у цілій Европі в нашу добу і на наших таки очах виростають і до рішаючого голосу приходять дві нові реліґії: реліґія новітнього націоналізму і реліґія большєвизму. Підчеркую: дві нові реліґії”.
    
    „Христіянська реліґія — це доґматична віра в Абсолюта... це реліґія обявлена, надприродна і тому це перш усього віра, а не природний досвід, і оперта на ньому льоґіка. Віра іраціональна — оперта на інстинкті, на почуваннях, а не на розумі”. Бачимо, що автор спутаний фалшивими атеїстичними поняттями про реліґію, що ніби реліґія це щось іраціональне, основане на почуваннях. Але без цього льоґічного субстрату він не міг би дійти до своєї, реліґії націоналізму”.
    
    Автор згадує, що христіянська віра основується на інстинкті, а інстинкт інтерпретує як „почування”. Це фалшива інтерпретація, бо людський інстинкт (тому що людина з природи має розум) проявляється не тільки в формі почувань, але також у формі розумових актів. Кожда людина спершу зачинає інстинктовно думати, а й найбільший фільософ при свому думанні більше користується законами (процесом) думання інстинктовно, ніж свідомо6, як нпр. лікар при свому ходженні більше користується інстинктом (себто безпосереднім діланням людської природи), ніж своєю лікарською свідомістю.
    
    Дальше пише Дм. Штикало: „Большевизм — це також реліґія, але реліґія матеріялістична і раціоналістична”.
    
    „І щойно цей новітній націоналізм є отою новою реліґією, що на наших очах зводить рішаючий, безоглядний та геройський бій за виключне право формувати обличчя світа, за виключне право творити життя”. „Нація — це перше й останнє слово віри націоналізму. Нація — це вихідна й метова правда націоналістичної реліґії. Це пробний камінь (критерій) усього доброго і злого. (Є це т.зв. моральна своєзаконність націоналізму, або „аморальність”, що не значить: неморальність)”.
    
    „І для націоналіста — себто визнавця націоналістичної реліґії — ціль і щастя людського життя лежить у відданні себе цілого своїй нації. А мораль націоналістичної реліґії така: Добре є все те, що є добре для нації; зле все те, що є зле для нації”.
    
    „Большевизм і націоналізм — це два смертельні вороги й одинокою формою та змістом їх взаємовідношення може бути тільки боротьба на смерть і життя”. „Найвища ставка большевизму, його бути чи не бути, рішається в бою з націоналізмом. Націоналізм буде могилою большевизму! І в нашу добу — націоналізм це одинока сила, здібна скрутити голову цій гидрі!”
    
    „Подібно, як христіянська, так і ново націоналістична реліґія є самі для себе замкненою цілістю — вони ніякого постороннього доповнення не потребують. Націоналістична реліґія виходить від нації і доходить до нації. І — як такій — їй ніякого доповнення не треба. Що більше! Реліґія новітнього націоналізму, як кожда реліґія, є доґматична, виключна й зависна, а з цього факту випливає рішуча й безоглядна вимога до її визнавців — визнавати тільки ті доґми, що їх вона подає до вірування”.
    
    „Націоналізм вимагає віри в націю, а не в Бога. Але суттю нації є відвічна воля бути собою. Воля — чинник нематеріальний. І тому від відвічної волі нації (а точніше: націй) проста дорога до предвічної Праволі. А це не значить нічого іншого, як проста дорога до Предвічного Бога... І хоч націоналізм каже вірити в націю, то не забороняє вірити в Бога.”
    
    „Новітній націоналізм — читаємо в одного з його апостолів (у Дм. Донцова) — зачав шукати свого Бога не в викомбінованім розумом ідеалі, лише у власнім бажанні, у власній вірі, не в аргументах, лише contra spem spero!... Наш час став часом катастрофи для раціоналізму. В політичнім світі прийшов на його місце безоглядний національний доґматизм. Новітній націоналізм здетронізував l’intelligence, а натомість поставив афект, як найбільшу вибухову силу в історії людства.”
    
    ,,Новітній націоналізм прийшов до переконання, що „не хлібом єдиним” живе нація, лиш тими „оманами”... Великість рідного краю, мрія про „реванж”, про „славу”, національна честь, щастя будучих поколінь, що „прийде по наших аж кістках” — всі ці, для матеріяліста „абстрактні” ідеї, поставив новий націоналізм над щастям усіх , над матеріяльним добробутом і спокоєм існуючої генерації, вимагаючи для абсолютанації цілковитої посвяти. Мріючи тільки про служення цьому абсолютові, про наближення до нього (як вірні до свого Спасителя), новітній націоналіст, як середньовічний fidei defensor не зважав ні на число екзистенцій, які треба було присвятити, щоб затріюмфувала його ідея, ані на руїну моральну чи матеріяльну окруження, як не зважав він на це в 1914 р.”
    
    
    
???
    Бачимо з тих цитатів уповні ясно, що націоналістична реліґія належить до атеїстичних реліґій. Історично та нова атеїстична реліґія виводиться з позитивізму, який боготворив людську суспільність (Comte, Durkheim). Від боготворення суспільности до боготворення народу проста стежка.
    
    Давні атеїсти „позитивісти-раціоналісти”, коли раціоналізм, як це вони самі (Дм. Донцов) признають, провалився, вишукали собі, відповідно до духа часу, нове позитивістичне божище — „націю”, і з „позитивістів-раціоналістів” перекинулися в „позитивістів-волюнтаристів”. Але вони не тільки що не вимоталися з фалшів атеїзму, а ще більше замоталися в них, бо „нація” це ще більше конкретне, отже й більше обмежене божище, ніж „суспільність”. А божество по своїй природі повинно перевищувати та обіймати все земське.
    
    Коли хтось, замісць Бога, ставить не-Бога, то з того не може не вийти фалш. А фалш можна вдержувати (скривати) тільки фалшами. Всяка атеїстична реліґія, тому що вже її основа фалшива, ніколи не може дійти до кінця у своїй льоґіці, але мусить рятуватися всякими зломами, перекручуваннями, недоговореннями, фалшивими укладами понять — взагалі „нечистою мовою”. Так само новітня націоналістична реліґія.
    
    Доки атеїсти рятуються фалшивим зачислюванням своєї атеїстичної реліґії до науки, доти їх ситуація лекша, бо вони скривають свою реліґію тим способом, що ніби вони заперечують реліґію взагалі; отже й не потребують здавати рахунків зі своєї власної реліґії. Але новітня націоналістична реліґія сама признається до того, що вона є реліґією, а через те вона мусить здавати рахунки зі своєї льоґіки. Тут фалш висунений на світло і зраджує свою нельоґічну будову.
    
    Етика націоналістичної реліґії не є ані правдива, ані вистарчаюча. Нарід не є Абсолютом, тому й не можна вважати його за Абсолют та ставити за найвище мірило доброго й злого. Це було би без сумніву добре для українського народу, колиб усе майно, яке посідають чужинці на його землях, опинилося в посіданні українського народу. Націоналістична реліґія, що ніби є в собі „замкненою цилістю”, твердить, що ніби добром, є те, що для народу добре. З того слідувало би, що ніби це було би етично добре, колиб український нарід мав змогу й вирізав усіх чужинців або вигнав їх зі своїх земель з торбами, а їх майно собі забрав. Але справжні закони людського життя вже інстинктовно перестерігають кожду людину з непопсованою душею перед якимсь таким актом. Проллята кров невинного, безборонного, як св. Письмо каже про кров Авеля, „кличе до неба про пімсту”: „око за око, зуб за зуб” — „не убий”. Справді це не геометричний закон і не фізикальний, він дуже містерний, дивно змодульований — але він є. Народи, що у своїй історії прославилися безпощадною різаниною чужинців, як напр, жиди, і самі найбільше були вирізувані. Еспанія, що вигубила червоноскірих в Америці, щоб розграбити їх золото, програла своє світове володіння на користь Англії, побита бурею на морі; а мабуть і дотепер тяжить це прокляття на ній (теперішня домашня війна в Еспанії).
    
    Ціле людство завсіди було свідоме того, що етичні закони залежні від Законодавця, який надав закони цілому світові. Також атеїсти свідомі того, закони не хочуть цеї своєї свідомости допустити до голосу, викручуються від неї, як можуть. Та якенебудь мірило видумають для етичних законів — усе абсурд.
    
    І це абсурд, що ніби нація є найвищим мірилом доброго та злого. На цю тему можна „сильні слова” пускати на пічах та в книжках, для слухачів чи читачів це буде мати переважно тільки значіння поетичної закраски, але жити по тій етиці націоналістичної реліґії не можна, як нпр. не можна піском годуватися. Нехай собі буде муж і жінка, націоналістичної реліґії, що зле живуть зі собою. Муж буде з пересердя говорити до жінки: „Ти є закалою для нації! Це було би щастя для нації, колиб ти згинула!” Жінка буде мужеві відплачуватися тим самим. Невже той муж матиме право вбити свою жінку „для добра нації”, а жінка свого мужа? Якщо ні, то хто їх розсудить в імени нації, щоб вони дійсно знали, що „in concreto” добре для нації, а що зле? Що їм вільно, а що не вільно? Нація ніколи не є зібрана в одній точці, ні в одній особі. Думка кождого, що буде сяким чи таким способом представляти націю, буде тільки його власна, а не думка нації. Плебісцит уряджувати в кождій дрібниці годі. Зрештою і плєбісцист не поможе, бо якже ввесь нарід повчити про всякі, дрібниці „in concreto”? А плебісцит без поінформування народу був би тільки пародією. Тай поінформований нарід може помилитися, і плебісцит міг би вийти незгідний з правдою. Зрештою, урядуючі чинники, що переводять плебісцит, завсіди можуть плебісцит пофалшувати.
    
    В житті повинна царити правда — етичні закони, основані на правді. Ані голос народу, ані його воля ще не творять правди. Люди тільки шукають правди, але не творять її. Люди творять тільки своє життя — або згідно з правдою, або незгідно. В першому випадку життя буде добре, в другому зле. Значить: справжні етичні закони вищі від людей — від одиниць і від цілого людства. Отже й нація може творити своє життя — або згідно з правдою, або незгідно. Вона є тільки шукачем правди, а не її творцем. Тому це абсурд, щоб нація була мірилом етичних законів, доброго й злого.
    
    Деж та нація, що мала би бути мірилом доброго та злого? Тільки в голові ісповідників націоналістичної реліґії. Не тільки їх субєктивна ідея — комплекс ідей. Вони в своїй душі витворюють собі осуди: це для моєї нації добре, а це зле. Алеж це питання, чи їх осуди згідні з правдою? Не тяжко усталити ідеальні головні, справжні добра для нації: свобода, самостійність, зібрання всіх своїх земель, соціяльний добробут... Та як до тих ідеальних дібр дійти? Як їх охоронювати? І ціла нація тут може помилятися і одиниці. Колиб Німці в 1914 р. знали, що програють війну, то були би не зачинали війни. Думали, що виграють, але помилилися, і вийшло для них зле.
    
    Націоналістична реліґія принципіяльно находиться у сфері атеїзму. „Добре” й „зле” для її визнавців може так широко хвилювати, які широкі рямки атеїзму взагалі. Отже від націоналістичних понять дуже легко можна перейти до комуністичних. Нинішні ісповідники націоналістичної реліґії завтра можуть стати визнавцями комуністичної реліґії, бо спільний атеїзм дуже зближує їх до себе. Теїст ніколи не буде пропагувати безбожництва, але націоналіст-атеїст одного дня так само може пропагувати безбожництво (свою реліґію), як і большевики. Що нинішні наші новонаціоналісти ніби так близько почувають себе до христіянської віри й Церкви, це тільки застосування до даних умовин: вони ще заслабі, а наша Церква скріплює національність нашого народу і охоронює нарід перед большевизмом. Та якби наші новонаціоналісти найшлися в такому положенні, що мали би всю державну власть у своїх руках, чи не використовували би проти Церкви тої своєї аксіоми, що ніби до них належить „виключне право творити життя”?
    
    І де є якесь запевнення, що новонаціоналісти не могли би перетворитися в комуністів? Хто втратив віру в Бога, той втратив здоровий змисл життя, той фалшиво дивиться на людину і на цілий світ: він буде піддавати земському життю завелику ціну, буде забагато вимагати від землі, буде недоцінювати моторів справжньої етики та реліґії і т.ін. І замісць здорового змислу життя висуватиме щораз інші доктрини, щоб по їх директивах дійти до своїх перебільшених земських ідеалів, які в дійсности не даються здійснити. А комунізм, як доктрина, дуже приваблива для всіх, що мріють про земське „царство небесне”.
    
    Ось що скажемо: Без віри в Бога ніщо в людському житті не певне, бо ніщо не є на свому правильному, природному місці, але все переставлене. І лишається тільки вічний бунт і бунт і бунт. Атеїзм є джерелом для перманентного духового бунту, як це ми вже сказали в попередніх розділах.
    
    І одиниця і нація і ціле людство мають своє правильне життєве положення тільки в теїстичній реліґії. Що понад те, це від злого, бо від фалшу. Все, що новітній націоналізм висуває дійсно добре, має свої найсильніші і найтривкіші мотиви в теїстичній реліґії. А що новітній націоналізм висуває ще понад те („націоналістична реліґія”), це зле, бо фалшиве. Фалшом є не тільки 2?2=3 але так само 2?2=5.
    
    Ідеольоґи новітньої націоналістичної реліґії дуже помиляються, коли твердять, що вони оснували свою віру на „афекті”, на „чутті”, а не на „розумі”. Це старе атеїстичне пофалшування реліґії. А чомуж ідеольоґи новітньої націоналістичної реліґії стільки пишуть про те своє життєве становище? Невже хочуть тільки розбурхати національний афект у масах народу? Тоді нехай пишуть самі поезії. А вони фільософують! Що це значить? Вони хочуть переконати себе й інших, що саме їх життєве становите найправильніше, їх віра наймудріша. Розумом промовляють до розуму, щоб переконати. Невже тут розум не є в роботі? Невже розум не оправдує (не змагається оправдати) афекту? Це розум каже їм покладатися на афект. Отже тут афект не виступає сам, але в союзі з розумом. Авжеж годі від розуму втекти і враз покористовуватися ним. Значить: націоналістична реліґія в дійсности основується не тільки на чутті, але й на розумі — як усі реліґії світа. Що цей розум скривлений — це інша річ.
    
    Новітні націоналісти дуже перейняті афірмацією життя, даром боротьби для боротьби. Але в дійсности ніхто не може дати сильнішої ти певнішої підбудови для здорової афірмації життя, ніж дав Христос: всі наші терпіння і втрати негідні тої слави, яка нас жде — навіть смерть не є втратою, але зиском.
    
    Новітні націоналісти, абсолютуючи те, що не є Абсолютом, подекуди доходять до коміки, коли саме хочуть бути дуже поважні. Так напр. Дм. Штикало пише:
    
    „Бо ось що читаємо в одному журналі („Українському Юнацтві”) з претенсіями виховувати українську молодь у усі творчого націоналізму:
    
         „Замовкли на Софії дзвони,
         Зовсім затих веселий спів,
         А лиш крізь демонські проклони
         До неба линуть тихі стони
         Катованих братів.
         І доки, доки ті наруги?!
         Доки ті смутки та жалі?”...
         
    „Так і хочеться в розлізле й відразливе обличчя оцих скиглячів кинути гостре й скажене: І доки, доки ті наруги?! Доки ті смутки та жалі?!
    
    „Бо що це інше, як не найбільша наруга є писати в наші тверді дні про „тихі стони катованих братів” під большевиками, коли ці брати (ех, не ваші це брати, юнацькі скиглячі!...) кождого дня криваво відповідають своїм катам?!”
    
    В дійсности без сумніву є там більше таких наших братів, що тихо стонуть. Отже чи націоналістична реліґія така, що не дозволює правди писати — і то такої, яка нас дуже обходить?! А з другого боку афірмація життя не полягає в тому, щоб продовж цілого життя тільки Марсову міну показувати. Це була би пісня, яка складалась би тільки з одного тону. Це людське, що в житті приходиться і найсильнішим характерам тихо стогнати, а навіть плакати й нарікати. Навіть Христос плакав і стогнав — і то нераз. Але сильний характер не заломиться в таких життєвих умовинах, а виведе все до світлого кінця. Дм. Штикало тільки тоді міг би так дорікати „Українському Юнацтву”, якщоб воно завсіди в такому депресійному тоні писало й закінчувало: „Спускайтеся, куме, на дно!”. А в „Українському Юнацтві” постійно дзвенить бадьора національна струна. Націоналістична реліґія так засліпила Дм. Штикала, що він не розуміє, не хоче розуміти навіть того елементарного закону людського життя. Хто забагато хоче від землі й людей, той разураз попадатиме на твердження, що 2?2 не є 4, але 5. Атеїзм викривлює людський розум!
    
     11 Ці цитати я взяв з брошури : Ргof. Dг. Iljin: Wider die Gottlo-sigkeit. Nibelungen-Verlag, Berlin-Leipzig, 1934.
    2 Ргof. Dr. Iljin, тамже.
    3 Prof. Dr. Iljin, тамже.
    4 Гляди про це мою розвідку: „Справжнє джерело атеїзму”. Львів 1936.
    5 Р.Jordan: Die Physik des 20. Jahrhunders. Braunschweig 1936. Ст. VI.
    6 Гляди про це мою розвідку „Свідоме й несвідоме в пізнанню” в „Трьох розправах про пізнання”. Львів, 1925
    
