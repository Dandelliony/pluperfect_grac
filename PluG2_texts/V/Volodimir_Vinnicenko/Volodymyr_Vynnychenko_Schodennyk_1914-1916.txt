ЗАПИСНИК ч. III (21 листопада 1914 — 21 грудня 1916)

ЗАГАЛЬНІ ЗАПИСИ ЗА ЛИСТОПАД І ГРУДЕНЬ 

Чекання якоїсь біди для деяких вразливих людей буває таким болючим, тяжким і невиносним, що вони самі навмисне, явно шкідливо для себе, ідуть їй назустріч. 

Провокація — як вияв ослаблености і відсутности морального чуття. ЇУ/Іоральне чуття кожної групи виявляється в силі, життєздатності, найбільшій пристосованості індивіда до свого середовища. Провокатор — слабка, безсила, жалюгідна і тому огидна для здоровших людина. 

21. XI. 
У градоначальстві, відділ справок. Чиновники роблять таке враження, що вони у себе там зайняті чимсь страшенно важливим, і коли виходять до прохачів та видають їм якусь справку, то роблять це поспішно, з неуважно-незадоволеним виглядом, увесь час пориваючись од них туди, до себе, до своїх важливих справ. А всі ж їхні справи якраз і є в тому, щоб давати цим прохачам справки, вислухувати їх уважно. 
В участку. Велика чорна залізна груба, як димар великого паровоза. Запах кислий — намоклої кожі, тютюну, щей. Стіни брудні, поковеркані, старі. Підлога, як тротуар. 
Паралізований селянин у хаті на двох ящиках. У пролежнях черви. 
Перемога науки. Родивовселі. Не може родити. Баби парять у бані, топчуть ногами живіт — не помагає. Жінка-лікар хоче накласти щипці. Протест бабів. Породілля схоплюється з ліжка, у неї тече кров. Баби не держать її. Лікар велить їм тримати, вони не слухають; вона б’є по морді двох, велить їм тримати, інших виганяє. За вікнами баб’ячий бунт. "Лікарка хоче дитину живою різати”. Все ж таки щипці накладає і витягає дитину живою. Баби смиряються і проймаються повагою. 
Студент — лікар закордонного університету, тримає державний іспит. Коли не витримає, їде на три роки в солдати і на війну. Має велику родину, яку годує. Провалюється з декількох предметів. Треба, щоб йому виправили 2 на 3. У цьому мають силу предсідатель комісії і професор. Він ходить від одного до другого і благає. Його посилають так разів з три-чотири, уникають його, сердяться, не приймають, лають в очі, ображають, глузують. Він усе це розуміє, бачить, але рішає все винести і мовчати. Добивається свого. 
Єврей, щоб мати право жительства, приймає  "швайцарське підданство”, себто, платить ”на чай" швайцару. 
Анекдота: Коли морда видержить, доїду до Одеси. 
"Портной С. Петров, существует с 1869 г. вход в парадное”. 
Поліцай: Если ребенок не заплачет — мать неусльїшит. Так и дворник: если городовой не скажет, он и совсем не вьійдет на улицу. Если вьі с зтим согласувтесь, то...”. 
27. XI. 
Роблю всі зусилля, щоб побороти дію туману, і нічого не виходить. Нема внутрішнього хвилювання, солодкого здригування душі, без яких писати для мене неможливо. Нерви опалі, ліниві, байдужі. Можу тільки читати й думати. 
Згадується весь час картинка, яку я бачив сьогодні на Тверській.1 Підходячи до Большого-Гнездніковського переулку, я наткнувся на величеньку юрбу людей, оточену поліцейськими постатями. Приглядівшись пильніше, я побачив, що вся юрба складалася із дівчат. їх було душ 20-30. Всі вони були одягнені просто, в хустках і в скромних пальтах. Деякі закривали лиця хустками так, що було видно тільки очі; деякі, потупивши голови, ішли так, що виразу їх облич не можна було роздивитись. Деякі ж виступали просто, не закриваючись, не потуплюючи очей, дивлячись на публіку холодними, злими або викликаючими поглядами. Були й такі, що хихикали, щось кричали одна одній, жартували. — Тише, вьі там! — прикрикнув на таких городовик. Прохожі мусіли зупинитись на тротуарі купою, пережидаючи, поки проведуть дівчат. Куди і звідки їх вели, догадатись було не трудно: з одного участку, в який зігнали після облави, у другий. Для чого? Путі поліції неісповідимі. Серед прохожих були й жінки, панночки і пані. І от, здається, більше для них, ніж для мужчин, одна з дівчат крикнула: — Йдем ...! — і назвала річ своїм простим іменем. Друга зараз же підхопила і Повторила її фразу. Мені запам’ятались холодні, злі, зневажливі очі тої, що перша викрикнула ті слова. В очах увесь час стоїть тонка, неохоча, якась змерзла посмішка. Мужчини замішано й конфузливо посміхались, а жінки з жахом і огидою дивились на юрбу проституток, які так просто, так страшно вимовляли мужеські інтимні слова. Ідучи далі, я трошки пофілософствував. Чи раціонально тим жінкам так жахатися того, що не таке страшне, як щось інше? Чи не страшніший їхній жах? Бо пеки буде цей жах і не буде розуміння, доти будуть он так водити людей по вулицях за те, що вони роблять те саме, що і всі оті пані жахливі. Страшні не факти, не злочинства, а дурість і себелюбна тупість. К чорту їх, цих бабів у капелюшках! Я дуже задоволений, що бідні дівчатка пужнули їх тими словами! 
Вчора був у М-сів. Любов Михайлівна розказала мені історію нещасливого шлюбу. Я буду збирати колекцію шлюбів, а потім подарую її власникам їх. Женились вони з любови. Спочатку жили добре, кохаючись вірно. Вона, як результат цього, щороку акуратно приводила по дитині. Так тягнулось 8 літ, при чому на третій рік він почав дивуватись, на четвертий морозитись, на п’ятий уже обурюватись такою акуратністю своєї дружини. Нарешті, він розсердився і почав залицятись до інших жінок. Шлюб розбився. — І справді ж, — пояснила Любов Михайлівна, — як йому було не тікати? Стара, змучена, виснажена, не женщина, а якась торба дітей. Я цілком його розумію. 
Я не знаю, чи можна його розуміти, але що випороти його треба і серйозно, уважно випороти, то в цьому нема ніякого сумніву. 

Треба йти до Сьоми. Тількищо дзвонив сам по телефону і в результаті маю йти з Гашею до театру одноактних п’єс. У такий туман я можу робити дурниці, які служать мені зараз же карою за себе. Так здобувається дисципліна і досвід. А зрештою, ще раз подивлюся на другу шлюбну пару. Він кудись увечері йде. По голосі Гаші чув, що кудись в таке місце, яке йому дурно не минеться, — завтра матиме одноактну п’єсу, що заграє йому Гаша. 

До речі, і в самої Любови Михайлівни, здається, не дуже гармонійно звучать шлюбні акорди. Коли вона говорила по телефону з 3. Гр., лице в неї було таке холодне, байдуже, в’яле; ні іскорки тепла, ласки, ніжности! ”Ах, це ти! Ти, привичний, знайомий, настогидлий. Ну, що ти мені там говориш!”, — от це говорило її лице. Та й уста, здається, не більше того. А коли він прийшов, вона для чогось поспішила пояснити йому, через що я лишився з нею, не поїхавши на вокзал з Нік.... Вона забула сказати, що сама лишила мене, попрохавши побути з нею, бо не любить і не може бути сама. Щось у них таке, що треба пояснювати. 

29. XI. 

Учора несподівано приїхала Надя. Вона казала мені, що перед від’їздом у неї був припадок блаженства, тільки тепер невід невідомої причини, а від того, що кидала свій госпіталь і їхала в Москву. Я розумів її; вона хотіла сказати: ”1 їду бачитись з вами”. Принаймні вона так дивилась на мене, такими говорячими, блискучими, покірними й чекаючими очима. Так, вона, мабуть, багато чекала, багато мріяла й уявляла. Мені сумно, гірко й образливо за неї. Які в неї червоні були губи, страшно, криваво червоні. А все лице пашіло вогнем і червоними плямами. Бідна, мила Надійка! Вона думала, що їй треба переконати мене, що в неї ні з ким нічого за ці три роки не було і все у нас буде добре. Вона знає, що я не люблю її, і в той же час не допускає думки, що це може бути. Але вчула мою жалість і сказала мені, як ішли до трамваю: — Жалієте? — з насмішкою і стриманими сльозами в голосі вимовила. А на щоках уже гасли плями і губи приймали звичайний колір. Гарна вона була, коли лежала проти мого фотелю на канапі і дивилась на мене скошеними, чудовими очима. Обіцяла зайти сьогодні перед від’їздом і не зайшла. Навіть не покликала до телефону. Справді, навіщо їй це? Певно, вона в глибині душі, може й несвідомо для себе, гадала собі: ”Ах, тільки б мені побачитись з ним у той час, як нема Рози! Тоді все виясниться”. І от вияснилось. І все ж таки я не розумію її, не розумію того чуття і не вірю в нього. Як можна любити людину, якої не знаєш? Ну, можна закохатися і хотіти її фізично, хотіти якийсь час, поки захоплення другим не одтягне від першого уваги. Може знов виникнути, при сприятливих обставинах, той фізичний потяг, може навіть довго виникати, поки не задовольниться тією людиною. Але любови, тієї любови, яку я маю до Рози і яку вона до мене, тієї страшної рідности і близькости, того чуття недостачі другого, як тютюну для курця, — цього я не допускаю у Наді. Цього без життя разом, без пізнавання, без повільного проникання одне в одного — не може бути. 

І все таки мені сумно — сумно за Н. Сумно і жалко. Якби я знав, що їй зникне цей каприз від того, що я раз задовольню його, взявши Н., я б це зробив, хоч не маю потягу зовсім ні до одної жінки, крім Рози. Всі жінки, всі їхні тіла видаються мені якимись на диво простими, холодно чужими, нехвилюючими, як воскові фігури в музеях. Я радію цьому, і мене все ж таки дивує такий стан мій. 
5. XII. 
У мене перед очима наочний доказ голубиної кротости, так возхваленої людьми з давніх-давен. На карнизі, проти мого вікна, сидить чорно-сивий голуб. Карниз довгий, аршинів сім, але він на ньому сидить сам, нікого більше не пускаючи. Сидить він у кутку двох стін і пильнує, щоб ніхто з його колеґ не посмів сісти на той карниз, який (по праву, мабуть, сильнішого) належить тільки йому. Я не розумію конкретних мотивів його небажання, щоб на цьому карнизі сидів ще хтось, крім нього. Невже проста егоїстична злісність, яка буває тільки в людей? Чому ж інші на інших карнизах миряться з товаришами? 
Сьогодні у Кохи іспит. У цю годину вона, мабуть, вільна; провалила чи витримала, але вільна, і після завтра повинна бути тут. Я уявляю ще цю ніч, завтрашній день, знов ніч, і не можу собі уявити, як я їх переживу, перетягну. Мені вже майже все одно, як там іспит, аби вона їхала. Її листи викликають в мені таке жагуче бажання зараз же бачити її, що я ладен їхати в К. З кожним днем, що я її не бачу, вона росте в мені, а до всіх жінок до того губиться інтерес, що навіть викликають огиду своїми поглядами, які я часто ловлю на собі. Я хочу тільки її. Весь я напружений чеканням її. Моя голуба, моя болюча, як я люблю тебе! 
7. XII. 
На вокзалі. 
Чекаю Коху. Щоб ослабити страшне напруження чекання, читаю паршивенькі журнальчики, пишу ці записки. Дзвінок. Поїзд вийшов з останньої станції. Ще 20-30 хв. Я боюсь думати, що вона не приїде сьогодні. Я не знаю, як вернусь додому, як житиму далі. Вона телеграфувала: "Вьіеду вероятно завтра”. Чому "вероятно”? Значить, може і не завтра? Через що? Через що не тримала? Що там сталось?

А все таки я трошки вчуся притишувати себе. В мені є якась лінія, після якої настрій мій ламається. Коли одчай, чи біль, чи сором доходять до найвищого ступеня і тримати їх, здається, вже неможливо, в мені раптом здіймається якесь обурення, гордість, завзяття, які зразу ламають мене й настає спокій і поворот до самовлади, боротьби за себе, надії. Не знаю, чи є в цьому якась моя заслуга? Боюсь, що ні. А що таке "моє" і ”не моє”? Ні, не можу, іду на перон, хоч поїзд ще не скоро. 

11. XII. 
З Надією і через Надію у нас ціла морока. Ця жіночка вміє, як сказала Коха, ускладняти найпростіші речі. Особливо вона любить почувати себе ображеною. В кожному невинному слові вона охоче вишукує щось неприємне, образливе для себе. Напр., з нею не можна говорити про гроші. Колись вона позичила в нас 50 рублів. Вона їх уже давно нам вернула дрібними сумами. Але вперто тепер твердить, що винна все таки, що мучиться ними, що збирається віддати при першій же нагоді. І тепер, коли хто з нас скаже про наше скрутне матеріяльне становище при Надії, вона зараз же каже: — Віддам, віддам ваші гроші. — Це ніби жарт, але нотки приємної їй образи чуються в голосі. Коли вона буває в нас, то разів кілька на вечір перериває розмову і питає: — Мені пора іти собі? — Це вона боїться задержати нас. Коха робить помилку, поводячися з нею з обережністю і напруженням. Цим вона тільки шкодить і собі, і Наді. З цею чудною особою треба поводитися твердо, рішуче, одверто, викриваючи всі закутки, в які вона любить ховатися. Тоді вона стає простішою, покірною, без трагічних намірів. 

Вона мені оповіла про деякі свої романи. Невідомо, через що зробила це, — мені думається, для того, щоб подивитись, чи не виявлю я хоч крихітку ревнощів. Один такий: поважний, уже досить літній і дуже багатий її знайомий, що колись давно залицявся до неї, знов почав робити те саме. Н. пішла йому (невідомо для чого) назустріч і вони почали сходитись на побачення в  ”Яру”, в окремому кабінеті. Вона при цьому нічого ніколи не почувала. Через що? От ніби для цього вона мені й розказала все, щоб спитати, що це значить. Звичайно, що я нічого не міг їй пояснити. Гадаю, що їй усе краще відомо. 

Другий роман теж дуже просто склався. Вони познайомились десь у когось. Майже не балакали між собою. Н., між іншим, там комусь (не йому, але при ньому) сказала, що на другий день має бути в одному місці (в якомусь саду). На другий день вона там зустріла його; він подумав, що вона йому призначила тут побачення. Вона здивувалась, але... Після того він їй почав цілувати руки, спочатку пальці, навіть вище, вище, нарешті, дійшов до шиї. Тоді вона запротестувала і спитала, з якої речі він це робить. Він їй резонно відповів, що гадав, раз вона дозволила цілувати пальці, то чому не всю руку, а раз усю руку, то чому не шию. Вона з цим резоном ніби не згодилась, але в результаті в той же вечір оддалась йому. Після того вони бачились багато разів, але майже не балакали між собою; зробивши своє, розходились. 

І з цим вона ніби не почувала нічого. А для чого все це робила, не знає. ”Так, все одно”. Чи вона щось помітила в мені, чи так сама схаменулась, але, розказавши, майже зараз же почала сміятись з мене і говорити, що все набрехала. Коли я пристав до неї, вимагаючи, щоб сказала правду, вона ніби серйозно сказала, що нічого не брехала, що все дійсно було. А що відмовлялась, так через те, що в мене до неї є огида за ці історії. Я, здається, трошки заспокоїв її, висловивши свій погляд і відношення до таких питань. Ні огиди, ні зневаги у мене не може бути. 

ЩОДЕННІ НОТАТКИ ЗА ГРУДЕНЬ 
1.	XII. 
Їздили з Любов’ю Михайлівною у Третяковську.6 Дивились храм Христа Спасителя.7 Надя об’явилася по телефоні. З нею — сінема. У мене. Посада для Кохи. Телеграма від неї. Лютість на Томаш. Лист від Кохи. Дія вероналю. Офіцери в шкуряних куртках біля трамваю. 
2.	XII. 
’’Босяк”8 — цілий день. Ґарборґ.9 Лист від Кохи. Мерзлі крупи. Госпіталь пізніше зформується, полегшення. Прохід по Тверській. Білявий офіцер, чорнява, гарна панночка. С. — 8.10 

3.	XII.
’’Босяк”. Дрібненький сніжок. Гаша по телефону просить балачки з приводу Сьоми. Ґарборґ. Балачка з Гашею. Лист від Отого.11 Два мати Сьомі. Лист від Кохи. Надя. Знову лист від Кохи. Телеграма Косі. Трошки вночі ”Пор. тк.”. С. — 7. 135
4.	XII. 
З ринв капає. "Босяк”. Надя в Ковров. Моп. Косі. С. — 8 Уг. 

5.	XII. 
Туман. Читати не можна. Через це — легка ”и”. "Босяк”. Кохин іспит. Чекання телеграми. Кохин лист. Чекання телеграми. С. — 7. 
6.	XII. 
Ясно. Муки чекання телеграми. Кат-ів лист. Лист від Козл[ика].12 Телеграма від Кохи. Іспиту не тримала. Вечір з Надією. Два романи, старий і молодий. Невідомо, чи правда. С. — 
7.	7. XII. 
Туман. Легкий мороз. На вокзалі. Приїзд Кохи. С. — 8. 
8.	XII. 
Мряка. Слабість. С. — 8. 
9.	XII. 
Мряка. "Босяк" — 2. Візита Любови Михайлівни і Наді. Поїздка в інститут ”Кни”. Розмова з Кохою з приводу Наді. Образа Кохи і примирення. Лист від Есф[ір].13 С. — 8. 
10.	XII. 
Мряка. Майже темно. "Босяк" — 2. Надя образилась. Рішає їхати з "нєгодяєм”. Коха — в поліцію. Дерева в інеї. Надя відмовляється прийти. Голос у телефоні ображений. Прийшла. Знов образа в сінема за фразу: ”Так і ви з Катр. пхали умирати”. С. — 7. 
11.	XII. 
Ясно, морозно. "Босяк" — 3. "Босяк" — 1. Кохав Ал[ександри] Афр[иканівни].14 С. — 8. 
12.	XII. 
Сонце. Мороз. "Босяк" — 2. Блини у матері Наді. Гриша, Фат і Монарх. У С.-Г. 15 Надя сумна три дні. Значить, з того часу, як перестали її умовляти лишитись. С. — 7. 136
13.	XII.
Туман, мороз. "Босяк" — 3. Коха у Любови Михайлівни. Надя хвора. В "Союзі городів”. Парубок, санітар, балакучий, умовляє Надю їхати до лікарні. Надя у нас, хвора, лежить на канапі. Я — пишу "Босяка”. Коха біля Наді. Дзвін суботній. "Босяк" — 1 Уг. С. — 6. 
14.	XII. 
Ясно. "Босяк" — 2.У С.-Г. перед вечором. Хр. ІІІл. На вечері до 1 1/2. Ревнощі Кохи. П’єро. С. — 6. 
15.	XII.
Ясно. Втома. Лист від Лис[иченка].16 [У дужках нерозбірливе слово]. Візита Зіновія Григоровича. Неудачне шукання кватири. Від Чик[аленка]17 прийшов лист до Зіновія Григоровича про інцидент з ЛНВ.18 С. — 8. 
16.	XII. 
Ясно. 12°. "Босяк" — 6. Лист від П.19 Надіїні штуки. Підняття, сміх актриси на ролях злодійки. Лежання на підлозі — Філемон і Бавкіда20 і одпор їй. Упадок, сонливість її. Провожання назвощику до Красних Воріт і чекання трамваю 20 хв. С. — 7. 
17.	XII. 
Шукання кватири мебльованої. Розчарування. Хитання. У мебльованій кватирі княжна Голіцина з завішаними вікнами, боїться жінок. За прислугу тримає черкеса Махмута. Покінчення з переміною кватири. Листи до: П., Лисиченка, Козлика. С. — 9. 
18.	XII. 
Хмарно, сніжок. Надя образилась за те, що я читав газету. "Босяк" — 6. Сінема. Допит продовжується. Не спав до 3-ої год. Верональ. С. — 7. 
19.	XII. 
Страшенний туман. "Босяк" — 3. КІНЕЦЬ російського варіянта.21 Надя прийшла. Знов образилася за те, що Коха не хотіла піти до Вєри.22 Влетіла птичка. Купування конопляного насіння і муравлиних яєць. Хороший вечірній настрій. Балачки з Кохою. 137
Листи до Катер[ини], 23, Есфір, Лев[ка].24 С. — 81/г. БОТ.25 
20.	XII. 
Туман, мряка. "Босяк”26 — 3. Знайомство з Макс.27 [Тут написано цифру 80 і нерозбірливе слово]. "Старий закон”. Кохині оповідання про вечір з Надією. Лист до Мих.28 С. — 7. 
21.	XII.
 Втома триває. Хмарно. Поправленого "Мохноногого”29 одіслано Макс. Умилення й зворушення від птички. Гіллячка для неї. Вона вже тільки на ній сидить. Укр. "Босяк" — 4. Вечір у Моргулісів. Балачки про шл. Історія полковника. С. — 7. 
22.	XII. 
Ясно. Великий мороз. Вз. 300 р.30 "Босяк" — 1 ■ Н. понура.31 С. — 7. 
23.	XII.
 "Босяк" — 4. Лист від Козлика. Лист до Лев.32 Надя образилася. Підозріння, що ми прочитаємо якісь папери, що були в кишені її. С. — 8. 
24.	XII. 
Мороз 22°. Неудачна подорож на Н-ін поїзд. Розмова з Кохою. "Босяк" — 3. Вечір у С.-Г. Боротьба з блощицями. С. — 6. 
25.	XII.
Горіння. Вечір у В. А. Ялинка. Дівчатка і хлопці. Парі з Кохою. (Опал трамв.)33 До 31. XII. не ч. С. — 9. 
26.	XII.
 Кінець 80 к.34 "Босяк" — 4. Приїзд Козлика.35 Балачки. Сінема. С. — 8. 
27.	XII. 
Слабенький мороз. Біль у спині. Лист від Мих. Строгановський музей.36 Лист від П. з приводу "Босяка”. Лист до Сл.37 Незгода на 150. Візита Раї.38 Невдача з побаченням з Корж. Каварня Сід замкнена. Вечір у С.-Г. Офранцужений дідок — інженер. Два брати Макс і Самуїл — політично думаючі різно з приводу війни. Мокрі карбованці. С. — 6. 
28.	XII. 
П’яна слабість і приємне хотіння спати. "Босяк" — 4-5. Лист від Лисиченка. У нас Зіновій Григорович. Безсоння, мокр. карп. до 3-ої С. — 5. 
29.	XII. 
Гострий і дрібний, як дощ, сніжок. Важкість голови, розбитість. У висках стукає, спина горить. Кінець українського "Босяка". Неможливість заснути. 1-ий порошок вероналю. 2-ий порошок. Без просипу до 8. С. — 9 Уг. 
30.	XII. 
Ясно. Від’їзд Наді. На поїзді її. Від’їзд Козлика. С. — 8. 
31.	XII. 
Густий туман. Кінчив правити "Босяка”. Піяно. Хвилювання птики від звуків. Баня. Мошенство банщиків. С. — 8 Уг. 


1 9 1 5
ЗАГАЛЬНІ ЗАПИСИ ЗА СІЧЕНЬ 
1.	І. 
Читав сьогодні допис з Петербургу про поетів. Кореспондент Вл. Беренштам,39 побувавши на зібраннях літераторів і поетів, виніс дуже приємне враження: всі поети перейняті війною, у всіх поезіях тепер один мотив: війна. Це, на думку Беренштама, показує велику чулість, відгучність поетів, їхню здатність жити одним життям з усім народом. Я ж тільки можу вивести, що Беренштам бачить те, що хоче бачити. Беренштамові, як і більшості теперішньої пишучої інтелігенції, щиро чи нещиро, хочеться думати, що весь руський народ нищить себе з захватом, з якимсь трохи не містичним чуттям. Особливо охочі до містицизму і святости того жаху, який діється тепер, ті, що самі не причетні до нього. І помітно, що хто більше не причетний, хто, навпаки, має більшу вигоду від цих страхіть, той найпалкіше стоїть за них, той одягає їх у якісь метафізичні одяги. Чим бульварніша газетка, чим вона має більший тираж і чим більший гонорарний заробіток її співробітників, тим тон газетки більш войовничий, піднятий, непримиримий і крикливо патріотичний. 
Мені здається, що руська інтелігенція ще через те кинулась так у патріотизм, що почувала за собою вину перед громадою, — занадто вона була загрузла до цього в громадській апатії, індиферентизмі та індивідуалізмі. їй це, мабуть, муляло і от тепер вона просто вхопилася за змогу реабілітувати себе перед собою.
 Коха грає сонату Бетговена. Мені згадується Париж. Я лежу в спальні і дивлюсь крізь двері у верхній кінчик вікна, що на вулицю. В їдальні грає Коха. Щемить у грудях і розум напружений жадним бажанням схопити весь потік життя й установити закони його. І, здається, що тоді він стане такий же повнозвучний, ритмічний, строго-гарний, як ці звуки сонати. 
2.	І. 
Ідея написати річ про шлюб усе більш та більш опановує мною. Я все ж таки хочу вірити принаймні в те, що кожне явище має свої причини або, інакше, має зв’язок з іншими явищами. І от я хочу з маси прикладів шлюбу вивести якунебудь закономірність, закономірність хоч для нещасливих шлюбів. Я вірю в деяку творчу будівничу спосібність розуму. А через те вірю в те, що він може іноді зруйнувати привичне й гниле. Не може бути, щоб людина, прагнучи всіма силами, всім розумінням і волею чогонебудь, що в и силі, не здійснила б того. Хіба не в силі людини утворити союз з другою людиною і прожити з нею в злагоді, в обопільній допомозі й співробітництві? Ми з Кохою рахували сьогодні шлюби, які знаємо. І з них 60 знаємо нещасливих, 4-5 щасливих і 5-6 під сумнівом. Та хіба ми можемо поручатись за тих 4-5, що вони дійсно щасливі? Через що ж це так? Невже справді закон співжиття чоловіка й жінки є боротьба і ворожнеча? Яке природне оправдання є в цьому? В чому лежить причина такого явища? І чи в одній, чи в багатьох? Я спитав сьогодні Коху: 
— А що таке любов? І вона мені відповіла: 
— Це те, коли хочеться бачити людину, бути з нею, коли кожне слово її є тобі приємне, зрозуміле, приємливе, коли ти можеш цілувати речі її: сорочку, шапку, папір, на якому вона пише. 

Так вона просто і дуже глибоко, дуже щиро і правильно висловила свою думку. І, справді, що може бути більше цього? Чи є там любов, де є скука і нема про що говорити? Скука є відсутність любови, симпатії і початок ворожнечі. Скука, мовчазність, вичерпаність є найголовнішою ознакою сучасного шлюбу. Подружжя тільки тоді оживлюється і зноситься між собою, коли до нього приходить нова людина. Але тоді часто виявляється і початок їхньої ворожнечі. 

Мав сьогодні листа від Левка Ч[икаленка]40 з приводу поміщення "Босяка" по руському. Радить мені не робити цього, бо молодь не простить. Молодь є якийсь тепер непомильний бог, якого треба слухатись, який видає закони. Хирляві, старіючі організми завжди з перебільшеною повагою й навіть боязким пієтизмом відносяться до молодого. Я ще не дійшов до цього ступеня й тому гадаю, що мені не з молоддю треба рахуватися. Є у мене, в мені самому, більша сила, яку я знаю і якій вірю. Вона не жене мені полум’я сорому в лице, — значить, я роблю правильно. Господи, як малоцінне взагалі тепер для мене осудження чужих людей. Я, нарешті, здається, навчаюсь великої мудрости розуміти нерозумних і не кипіти обуренням і досадою. Принаймні хоч насамоті з собою. На людях я ще цього не можу, я забуваю себе, забуваю мудрість і легко підпадаю під владу імпульсів, дуже легко розпалююсь роздратуванням, яке часто має негарний, чисто особистий характер. 

Я відповів Левкові і відповіддю своєю задоволений; вона вийшла в мене з серця, а не з голови, а серце насамоті у мене буває іноді лучче, ніж голова. Іноді, бо часто... Кажуть: признати за собою якусь якість, це напів знищити її. Неправда. Можна признати своє паскудство, можна мучитись, скорбіти від нього і все ж таки повторяти його в тій же мірі. А може. Добре, коли так. Хай краще так, ніж не так. 

18. І. 

Зараз я їду до Есфір. О 5-ій ми розстались з Кохою. Вона поїхала в лазарет, а я додому. Тепер 8-ма. Я дзвонив їй по телефону. Виявляється, вона призначена завтра дежурити по лазарету, і завтра ж привозять 88 хворих... Цікаво, чи я здержу себе, чи вистачить у мене сил повестися так, як я рішав уже багато раз поводитися. Чи випливе КП на світ знов? Я мушу ж нарешті опанувати цим проклятим фактом. Поки я ним не опанував, доти я не опанував собою і всім старим, проти чого я немов повстаю. Це є проба мене самого! Побачимо. 

19. I. 
Полустанок Мікітіно. 
От маю вже першу приємність подорожі. Кондуктор не розбудив мене на І. і я опинився в М., малесенькому, брудненькому полустанкові. Ні візників, ні буфету тут немає. Сторож полустанка побіг у ближче село за візником. Обіцяв за півгодини бути вже тут. Але він у валянках, увесь закутаний, то гадаю, що півгодини розтягнуться у дві години. Після того він вернеться і скаже, що нікого не міг знайти. Або приїде з дядюшкою, який, користуючись з мого скрутного становища, заправить з мене якусь фантастичну ціну. І в тому, і в другому випадку доведеться мені йти пішки в Пог. Коли б я знав дорогу, то й пішов би й тепер. Туди, кажуть, звідси верст десять. Це значить 15 або 20. Ну, 3-4 години ходи. Принаймні, не змерзну, ідучи. 
За станцією ліс застиглий, непорушний, заметений снігом. Враження таке, наче його вмочили в сметану, а потім поставили, щоб сушився. Я заздрю сторожам і служащим станції, — у них у всіх на ногах добрі валянки. Уявляю, що буде з мене, як я в своїх калошах поїду в селянських санях з півгодини! 
Люди для мене тепер поділені на дві категорії: з валянками і без валянок. До людей без валянок я почуваю рідність і зарані стою на їх боці проти їхніх ворогів. От, наприклад, сторож без валянок, тільки в чоботях, що носить табуретку і миску з водою в "кабінет" начальника полустанка, є ближчий мені, ніж другий сторож у валянках. Вони комусь ставлять самовара в тій же "залі”, де я сиджу. Обидва по щось пішли, а самовар стоїть на табуретці без покришки, наче роздягнений. Йому також, мабуть, від цього холодно, і через те я чую до нього симпатію. А сторожа все нема. Вже, здається, година, а не пів, минула. 

20. І.
 Озираюсь на вчора і навіть тепер почуваю холод. Спочатку, коли сідав у крихітні сани, думав навіть, що мій страх перебільшений. Але тільки виїхали в чисте поле, як я зрозумів, що боятись є чого: дув вітер, ніс і ліву щоку як вогнем пекло, як шкрябало бритвою. Лівий бік над крижами став виразно холонути, — все тіло тепле, а один бік наче до холодної стіни притулений. Спасибі, конячинка бігла добре. Сива, черевата, шерсть у гною, аж жовта, вона сильно й упевнено забирала товстими кошлатими ногами і легко тягла за собою наші саночки. Дядько був у постолах, ноги обмотані радюжками, це мені здавалось ще гірше, ніж мої калошки. Одягнений він був у сірий "армяк”, легкий, як з тонкого рядна зроблений. Армяк не застібався і під ним видно було ще жупанину, підперезану тонким червоним поясом. І з цього боку я йому не заздрив, навпаки, почував рідність до нього, особливо тоді, коли дядько старанно сідав спиною до вітру і неспокійно крутився на своєму передку. Я як сів перед станцією, так усю дорогу, години дві, не міняв пози. Ноги мені вже нили й боліли, надто в колінах, від скоцюрблености і незмінности пози. Але я боявся ворушитись, щоб не розігнати те малесеньке тепло, що було коло ніг, щільно замотаних у плед. Весь час мені здавалось, що ми ніколи не проїдемо ці 12 верст. Одначе, якось доїхали. 

Вирази Есфір: пошльїй мелочньїй, как собака. 

Історія Кат. Бор. 13 літ уже була закохана в пастушка, до якого бігала в поле. Батьки, генеральська родина, жахались і карали, але це не помагало. 16 літ був роман, який довго тягнувся, але нічим серйозним не скінчився. В Петрограді, на курсах під час революційних часів, мала знов декілька романів. Характеристична риса всіх цих романів та, що коханці були всі паскудники, неврастеніки, туберкульозні й жалюгідні. Один з таких формально вимучував її неврастенією своєю, і приятелям доводилось рятувати її від нього. Хто був першим, що став її чоловіком, ніхто з приятелів сказати з певністю не може. Ес. гадає, що це той, який три місяці жив з нею в одній кімнаті і спав на одному ліжку з нею. Хоча й тут через щось був сумнів. Кохаючи, одначе, цього, К. Б. поїхала по скінченні курсів на практику кудись до Таукера і там зустрілася з Ів. Вас. Раз до неї в лікарню прийшов туберкульозний робітник, у якого температура була 40. Через тиждень вона стала його жінкою (щиро кохаючи того, що лишився в Петербурзі). Вони жили без вінчання місяців зо три. Вона дуже не хотіла вінчатись, але він уперто стояв на вінчанні. Згодилась. З того часу... [Речення не закінчено]. 

ЩОДЕННІ НОТАТКИ ЗА СІЧЕНЬ

1.	І. Четвер.

 Туман. У гостях Сьома. Самовпевненість і авторитетність тону трохи меншає. Любов до балачок про женщин. "Шлюб не для блаженства" — і це його заспокоює у власному неблаженстві. 

Коха грала, думалось. Невдачні спроби ч. Твердість Кохи і мої погрози. Листи від Пк. і Н. С. — 9. 

2.	І. П’ятниця. 
Страшенний туман, у хаті темно. Майже нічого не видно. Дерева з учорашнього дня у срібному інею. Птика сумна сидить на грубі, вся напушившись, не рухаючись. Коха хвора, кашляє. Дроворуби стукають на дворі, голоси мокро звучать. 
Лист від Левка Чикаленка з приводу друкування по- російському "Босяка”. Лист до Левка Чикаленка у відповідь йому. Коха зняла копію з мого листа. 
Зробили гніздечко пташинці. Вона довго недовірливо літала коло нього, заглядаючи то одним оком, то другим. І так, не прийнявши нашого дару, заснула на гіллячці. Маємо надію, що звикне й прийме. Коха читає. У коридорі тиша. 
Ґарборґ. Його "Загублений батько”41 наганяє на мене думливість. Він дякує людям, що пишуть книги, за те, що вони, книги, не дають думати. А я дякую Ґарборґу за протилежне. Він щирий, сердечний, дійсно шукаючий, дійсно страждучий. 

3.	І. Субота. 
Вогко. Збори до від’їзду. Неохота. Обід. [Мовчання].42 Коха заридала від ь ... Потім знов жорстоке, майже люте [мовчання]. На вокзалі.43 Поганий вагон і місце, перемінив на краще. Підо мною хлопчисько в окулярах. С. — 6.

4.	І. Неділя. 
У Левка Чикаленка. Листа мого він не дістав. Балачка з приводу "молоді" й осудження за участь в російській літературі. 

У Кр-да.44 Запухлий, набурмосений, тяжкий вигляд його. Задушливий запах кабінету, байдужість розмови, патріот — лишили тяжке враження. 

Обід у Ст.45 і вечір у Мір[олюбова].46 Зміна в його поглядах на сучасний стан і заява в патріотизмі. Невдачна зустріч з Ю[лією] Миколаївною]47 біля театру і її (дома) незадоволення нами, мною і паном.48 ”3 хама не буде пана”. 


Блощиці в номері за 3.75. Два порошки вероналю й переселення на канапу. Заснув о 4-ій. Безсоння від думок про Коху годинами.

5.	І. Понеділок. 
В голові п’яна слабість від вероналю. Шукання для Пана готових домашніх папірос і купування Юлією Миколаївною дарунків для киян. 

У Міролюбова на прийомі. Балачки про вигадки, про варварство німців. НасамотізМіролюбовим. Його умовляння дати "Босяка" й пропозиція золотого годинника. 

В редакції ”С З.”49 Секретар — сивенький, худорлявий, високий інтелігент. Через цю візиту спізнився на кутю до Стебницького. 
Знайомство з Мих. Мих.50. Я уявляв собі його іншим. Як Ю. М. сказала, він якийсь "сельськохозяйственний”. С. — 8. 

6.	І. Вівторок. 
Дужий мороз. Зранку — Левко.51 Потім у Сл[авінського].62 Досить високий, трохи вже сивий, з якимсь пом’ятим лицем і змученими очима чоловік. Оптиміст щодо результатів війни. Полагодження з "Босяком”. Цікавий момент у розмові: ”Ми не вінчаємося з принципу”. — "Ну, це дурниця”. Потім почав вибачатися. Знайомство з його жінкою, єврейкою-лютеранкою. 

Яр.,53 молодий чоловік, українського типу, з невеликими вусиками, чистим лицем. Улюблений учень проф. Ш[ахматова],54 який ніби умовляє його взяти катедру, а цей відмовляється з національних мотивів. Робить враження людини дуже самовпевненої, тугої, не живої і простолінійної. Д-ов55 є для нього найвища мудрість і завершення. З соціял-демократичним ніби світоглядом, але про соціялізм не згадує. Ввесь час тільки націоналізм і націоналізм. Розмова викликала чуття стиснености, важкости і роздратування, бо людина явно попереджена і, видно, рішила не уступати ні в чому, не виявляти ніякої поваги і взагалі показати, що ми "самі з усами”. Це скучно й тягостно. С. — 8.

7.	І. Середа. 
Зранку, о 12-ій, ходив ”на іспит”, як сміялися ми з паном і Стебницьким. "Іспит" учиняла "молодь”. Почалось з мого запитання, що вони думають з приводу всенаціональноївійни. Як і личить "молодим”, вони мляво й непевно відповіли щось теоретично-невиразне. Принципово нічого ніби проти, але... Що саме "але”, цього не вияснили. Ясно тільки те, що не так гаряче і з запалом кинулися до цього, як до того, щоб лаятися й "вимагати”. Потім зійшло на ворожнечу до М. К.56 

Мені хотілося з цікавости довідатися, у чому, саме, "молодь" бачить злі боки М. К.? І цього виразно вони не сказали, а я вияснив те (що й К. підтвердив), що М. К. тим зла, що вона є на Україні й виступає вороже проти... [Тут стоїть невиразний знак, що нагадує писану літеру ”ч”, або латинську ч ]. 

Далі, на самому кінці, зайшло про Винниченка. Тут теж не багато виразного було, але все ж таки виразніше, ніж у тих питаннях. Власне повторення "Томського виступу”.57 На закінчення підсолодили заявою, що ці всі "приємності" робилися Винничен- кові з великої любови й пошани до нього. 

Обід у ”Вєні”. У Міролюбова. Мої і його жалі на людську несправедливість. Це трохи полегшило і стерло гіркість, хоч такий спосіб полегшення і не мудрий. І нарешті візита до Р[ощини]- І[нсарової].58 Вона вразила мене не тим, що Мор. Не очима, а губами, виразом їх. Очі занадто пукаті. На конкурс, виявилось, п’єса запізнилась, але береться провести її у театрі восени.59 Побачимо. 
Ще раз молодь. І вечір у Стебницького. Вісті з К. про смерть старого і дозвіл ”В”, про новий адміністраційний правопис.60 С. — 8. 

8.	І. Четвер. 
З Кохою розминулись. Чекала дома. Птика запаршивіла, — линяє. Витягла дзьобиком з гніздечка вату. С. — 8-9. 

9.	І. П’ятниця. 
У Мор. С. — 9. 

10.	І. Субота. 
Коха поїхала до Шлин. з приводу посади. Листи до Козлика, Лисиченка, Максімова. На Тверському бульварі собачка Сашка. Її приятельство зі мною. Молодий пан, пані, бебе і сен-бернар. Переляк Сашка від сен-бернара і потім досада його за це. Інший з дамою і в червоній попонці. 

Коха грала українських пісень... Перед сном спомини про К. П. Неможливість стати. Розмови з Кохою. Попередження про береження її шл. Верональ. С. від 2-101/г. 

11.	І. Неділя. 
П’яна слабість. На виставці Голубк. Зустріч з Александрою Африканівною і Нір. 3. Г. і Л. М. у нас. С. — 10. 

12.	І. Понеділок. 
Птика собі линяє. На червоних грудках її зробився сіренький жилет. Дуже сумний лист від К-ини.61 БОТ. Лист від Есф. Шукання черевиків для Кохи. Вечір у Александри Африканівни. Балачка про Моргулісів. Птика сіла в гніздечко. Таки сіла! С. — 7. 
13.	І. Вівторок. 
Капа в ринвах. По обіді [Тут, замість потрібного слова, стоїть білий квадратик] і розмова з приводу К. П. Постанова розійтися. Жах і неможливість. [Нерозбірливе слово]. На "Жизнь єсть сон”. С. — 8. 
14.	І. Середа. 
Туман, як молоко. Лист від Реб. з приводу "Божків”. Коха на засіданні в лазареті. Разоблаченіє у Моргулісів. Погляди Любови Михайлівни. Балачка з Кохою до 2 год. С. — 7. 
15.	І. Четвер. 
Ясно. На вечір мокрий сніг. Неудачний вечір у Моргулісів. С. — 8. 
16.	І. П’ятниця. 
Слабість від туману і дощу. Історія з листом. Вернути куперту. Здивування і вгадування. Плян втечі. Вечір дома. Коха грала. Думав "Хочу!" під "Місячну сонату”.62 Читаю про Б’єрнсона.63 Лист до "Северньїх Записок" С.—8 Уг. 
17.	І. Субота. 
Капання вранці перестало. Легкий мороз. Прохід і покупка на Лубянській площі карток, що повинні були задовольнити Коху. Її обурення. Обід у веґетаріянській їдальні. Коха в б. Обдумування "Хочу!" Телефон Есфір. С. — 8. 
18.	І. Неділя. 
Ясно. Сонце. Поїздка до Петр[овсько]-Розум[овського] парку.64 Прапорщик-патріот і "товариш”. "Резвящаяся" панночка з студентами. Коха в лазареті до 8 г. Моя турбота за неї. 
Від’їзд. Останнє враження: Коха біжить за поїздом. 
Дідок на верхній полиці боявся спати в темноті й підняв на ліхтарі завіску. Сон поганий. С. — 5. 148
19.	І. Понеділок. 
Прокинувся у Мікітіному. Проїхав. Маленький сторож з широкою рудою бородою, у великих валянках, побіг за візником. Дорога до Пог. Холод. Зустріч з Есфір. Катерина.66 Двоє дітлахів. Прогулянка по парку. Моя кімната. Вночі не спалось.
20.	І. Вівторок. 
Ясно, сонце. Розмови про Баска.66 Прохід у ліс. Розмови про Катер. Гра на гітарі. С. — 7.
21.	І. Середа. Від’їзд. 
У поїзді розмови про війну. Дідок сперечався з солдатом про кулемет, доводячи, що треба до нього троє людей, а солдат казав — 6. Студент "господін законнік" (юрист). Приїзд. Кохи не було дома. Шукання її телефоном. Зустріч. Листи від Михайла, Козлика, Лисиченка. С. — 8 Уг.
22.	І. Четвер. 
Лист від "Северньїх Записок”. Телеграма до "Северньїх Записок”. Лист до Славінського. Листи до Козлика, Міролюбова, Сінєльнікова,67 Євгена Харламповича. Вечір у Александри Африканівни. С. — 7.
23.	І. П’ятниця. 
Коха з ранку в лазареті. Не прийшла на обід. Розмова телефоном. Увечері тяжко. У нас Моргуліси. Верональ. С. — 8. 
24.	І. Субота. 
Сонце. Мрійність соняшна. Вечором дома самі. С. — 12. 
25.	І. Неділя. 
Прохід і X. Коха на дежурстві. У Моргулісів. Весілля під низом до 5-ої ранку. [К. П.]68 С. — 6. 
26.	І. Понеділок. 
Сонце. На ”Ц. Ф. І." Коха грає. [К. П.] С. — 91/2. 
27.	І. Вівторок. 
Густий туман. [К. П] 300 р. ”3”.69 ”—"Божки" до друку.70 Сім і 3. Г. — у нас.71 [Год. К. П. до 5 г.] С. — 4.
28.	І. Середа. 
Сонце. Думське засідання і думи. Листи до Михайла, Лисиченка. Каяття до К., умилення, побожність. Калоша Дик. з "случаем для студентов”. Вечір дома. С. — 10. 
29.	І. Четвер. 
Сонце. Бадьорість. Постанова — 2 тижні. Жвавість і осміленість птики. Біга майже під ногами. Вечір у С.-Г.72 Музика і танці під низом. Наш протест. Лист від Козлика. С. — 7. 
30.	І. П’ятниця. 
Сонце. Погано спав. С. — 7. 31. І. Субота. [Кілька символічних знаків: коло, пересічене лінією навпіл, чорний квадрат, плюс, квадрат дві чверті чорний; нарешті: С. — 9. Жадних записів нема]. 

ЗАГАЛЬНІ ЗАПИСИ ЗА ЛЮТИЙ 
2.	II. 
Бідна, мила птика! Мені її страшенно шкода. Я так розумію її, а помогти не можу. Вона хоче вилетіти. Цілі дні тепер, після того, як підживилася у нас, вилиняла, як набралася сил, цілі дні вона тепер літає з хати в хату і рветься до вікна, до світла, доволі. Перелітає з спинки одного фотеля на спинку другого, хвилюється, неспокійно цвірінькає, спинається на лапки і, вся напружено витягнувшись, дивиться у вікно, крізь яке чути крякіт галок, щебетання горобців, воркотіння голубів, де видно сіро-синє небо, хмари, віти справжніх дерев, а не тої сухої гілляки, що стоїть на грубі у неї. Вона майже не їсть тепер. Раніше, то цілий день вовтузиться там у себе, нагорі, на грубі, дряпає лапками по коробках з їжею, купається в блюдечку, пурхає, довбає дзьобиком шпалери на стінах, шукаючи комах. Ще недавно вона бігала по підлозі, сухенько цокаючи когітками по лінолеумі і дзьобаючи все, що подібне до комашки або зерна. Підлога, карнизи з засохлою вапною, шпалери, — о, це ще недавно займало всю її увагу. Та ще місце біля столу, де валялися щоранку смачні білі крихти хліба. А тепер усе це загубило свою принаду. Вікна тільки й мають якийсь інтерес для неї. Як їй хочеться стрибнути в кватирку. Але вона не знає, як їй це зробити, — дверці занадто вузько розчинені. От вона в цю хвилину, вся в струнку витягнувшись, схвильовано поводячи голівкою то вправо, то вліво, дивиться на двір і щось там слухає, щось їй рідне, бажане. А серденько, мабуть, б’ється їй, б’ється і тужно, солодко завмирає. Ах, як полетілося б оттам, потому сіро-синьому просторі! Вона не знає, що там не так тепло, як тут у хаті, що там нема груб з коробочками, повними конопляного насіння. Вона й не хоче того знати, навіщо їй. Вона знає тільки, що їй треба волі, що ніяке конопляне насіння не може рівнятися з тим, що вона бачить і чує крізь вікно. Бідне, мале створіння! Мені аж до болю жаль її. Один раз я навіть, не видержавши, широко розчинив їй кватирку. Вона не скористувалась моєю слабістю і тим урятувала собі життя. І до весни, до того, як стане тепло, як почнуть лазити комахи і літати мушки, їй доведеться ще понудьгувати й потужити у нас. А там, — ми вже з Кохою рішили одвезти її в Петровсько-Розумовський парк і випустити. 

Коха в лазареті. Надворі погано, понуро, вогко, брудно. Крізь кватирку тягне пронизуватим, мокрим холодом, що залізає надворі під найтеплішу одежу і проймає чоловіка дрожем до кісток. Я ніяк не можу схопити тону роботи, що назріває в душі, і того нуджу світом, ходжу з хати в хату і перешкоджаю тільки пташці дивитись у вікно. А, може, і не тільки того, що не схоплю тону? Де друкувати те, що напишу? Коли? Кошмар тягнеться і тягтиметься ще, може, з рік. Нас рішено, очевидно, знищити цілком. У Києві все заборонено, все, що можна заборонити. Слово "українець" навіть вважається недозволеним. Міністер закордонних справ С. Д. Сазонов у своїй урочистій промові перед усією Росією і цілим світом назвав нас запроданцями, перед усім світом наші прагнення, наші вистраждані здобутки названо мошенством. Галичина зруйнована, це тепер край старців, які з голоду справді продаватимуть і честь, і мову, і віру, називаючи себе всім, що захочуть володарі становища. Ми всі бадьоримося, будучи разом, а в кожного, мабуть, тяжким передчуттям стискується серце: важка, руйнуюча, шкідлива боротьба стоїть перед нами... І нема тону душі для писання. Нудно, тяжко ждати, а нічого більше не можна тепер. 

Птика в ці марудні, мокрі, туманні дні забула, видно, кличі весни, що стривожили були і схвилювали її. Знову вона хазяїновито нишпорить скрізь, шелестить, як миша, паперами, цокає кіготками по підлозі, дряпає і дзьобає кожну плямочку й щілинку, старанно, уперто вишукуючи підлих комах, які вміють так добре ховатися. Облазивши всю підлогу і всі доступні їй місця під стільцями, ліжками, столами, вона швиденько летить на грубу і закусює конопляним насінням. Часом бере ванну, стріпуючись у блюдечку так, що бризки летять аж на підлогу, на піяніно і часом до мене. Після ванни вона вилітає на своє дерево і, сівши на улюбл'еній "трапеції”, робить туалет, розправляючи дзьобиком крильця, витягаючи зайві пір’їнки і струсюючись. Від задоволення і свідомости власної акуратности, вона іноді неголосно попискує. А потім знов, висохнувши і спочинувши, злітає вниз, сідає на фотель, скоренько на обидва боки чистить дзьобик, немов готуючи його до праці, і починає знов хазяїнувати. 

У Кохи горе: забирають у неї хворих її — лазарет постановлено вичистити від усіх хвороб, крім тифу. Тільки тифозні матимуть тут місце. Вчора виписували всіх нетифозних, і Коха сиділа там до 5-ої год. Її, видно, там люблять. Але я цьому не дивуюсь: перш усього ті бідні істоти, яких називають хворими солдатами, ті нещасні арештовані, у яких нема ні волі, ні власного бажання, ні вісток від рідних, ні одежі, ні жодної розривки, ті люди, які злякано ховають під подушку газети, коли чують дзвякіт шпор, — не дивно, що вони чулі на всяке людське відношення до них. Коха радиться зі мною, як їй бути: чи ”ти" казати москалям, чи ”ви”. Я висловив свою гадку: на мою думку, для неї нема ніяких солдатів, а є тільки хворі і люди. Та й з якої речі чи солдатові, чи швейцарові, чи кому б то не було треба говорити "ти" через те, що всі навкруги так роблять? Найпоступовіші інтелігенти тут не можуть, просто не можуть, говорити звощику "ви”. Так само в лазареті інтеліґенти-лікарі не можуть не казати хворим солдатам ”ти”. Одначе, це ще не доказ того, що це річ нормальна і хороша. Коха згодилась. Вона власне сумнівалась тільки з погляду свого престижу лікаря, чи не одіб’ється така ввічливість на серйозності відношення до її лікарського авторитету, що буде їм же на шкоду. Але й це побоювання не виправдалось: до неї тільки почали ставитись з більшою щирістю і подякою за людяність і повагу до їхньої людської гідности, — приниженої, забрудненої, забитої дисципліною і страхом. 

І вони так позвикали одні до одних — хворі та їхні лікарі (не мужчини). Хто зна, куди їх повезуть, що зроблять з ними? Ніякі хвороби — найсерйозніші, найнебезпечніші — тепер не увільняють від служби. Хто може стояти на ногах, того беруть, не звертаючи уваги ні на туберкульозу, ні на гострі сердечні хвороби, ні на жорстокі, нестерпні ревматизми, ні на одрізані пальці, хоч би й на обох руках. Хто не в силі тримати рушницю, того — в слабосильну команду. 

А подруге, я не розумію, хто міг би ставитись вороже або з антипатією до Кохи, коли хоч трохи пізнає її? Вона ж органічно не може зробити біль чи неприємність, коли того не вимагає якась виїмкова ситуація. Але, які виїмкові ситуації можуть бути у нещасних людей, які, як голодні, підхоплюють з жадности кожну крихітку ласки й уваги до себе? Н. М. предрікає Косі, що вона буде добрим лікарем. Він, може, гадає, що вона цього досягне своїм розумінням медицини, старанністю, чесним відношенням до роботи. Але я думаю, що головну ролю в цьому зіграє її сердечність, її цікавість хворим як людиною, її участь у його душевних болях. Це найдорожче в лікареві для хворого. Я не вірю, що знаменитості-лікарі зробили свою славу без цього елементу. Потім, здобувши ім’я, вони могли вже стати й черствими, сухими, машинними, ім’я їхнє вже вабило до них маси. Але спочатку повинні були бути л/одь/ии-лікарями. 

Була Надя. її повинна вражати й непорозумляти моя мінливість: один раз я приймаю її в’яло, нудно, так що вона через десять хвилин з огидою і злістю тікає. А другий раз жартую, дивлюсь їй в очі ясно, весело, привітно. Що за знак? Позаяк вона завжди буває, на її думку, центром усього, де вона є, а вона ж не міняється, приходячи до нас, то моє поводження повинно здаватися їй незрозумілим і нелогічним. Сьогодні вона прийшла певно для того, щоб довідатись, яке враження зробив на мене Піл. Я сказав, що її опис його не підходить до того враження, яке робить сам Піл. їй це, здається, було неприємно чути. Мені цікаво, навіщо вона приводила його? Хотіла показати, що нею цікавляться й захоплюються молоді люди та ще й марксисти! Сьогодні вона вже зовсім не почувала себе "опозореною”. Так сама сказала. Бо приїхав Ал. Ів. і реабілітував її, а "негодяя" має загнати під суд. І це вже знов надає їй самовпевнености, задиркуватости... 

20. II. 
У розчинену кватирку видно, як літають сніжинки. Вони страшенно дрібненькі, як ті мушки, що в’ються над кізяками. 
Сніжинки так само, як мушки, роєм, без видимого ладу і разом з тим з певним темпом в’ються і кружляють над вікном. Деякі залітають у кватирку і моментально злякано зникають перед теплом хати. На ринві сидить галка з сірим коміром на шиї, наче дама в чорній ротонді, в чорному капері та з сірим футром на плечах. Вона заклопотано і нетерпляче кричить. Крик її різний, з різними інтонаціями, тонами, звуками. Деякі ноти питаючі. Вони повторюються до точности. Деякі ж уже мають зміну в нотах. Не може бути, щоб ці звуки були так собі, без якогось певного значення, яке розуміють тільки галки. Це, мабуть, їхня мова. Можливо, що ця галка щось питала у другої, і та з лінивости або з чого іншого не відповідала їй, і ця нетерпеливилась. 
Туман трохи розходиться і видно шпилі церков. Коха в лазареті. Мені стискується серце, коли я дивлюсь на її лице, змарніле, схудле. Я не зовсім певний, що тут тільки бронхіт її винен. Винна й боротьба за щастя. Воно дурно не дається. Щоб воно було, потрібне щось, з чим його можна було б зрівнювати і як слід цінити й пізнавати. В ній оселилась тепер тривога. Тривога переходить у безпідставне передчуття безшумної катастрофи. Вона помиляється. Страждання ріднить і знайомить найкраще. Я знаю її, вона знає мене, а це багато вже. Ніхто не кидає без великої боротьби того, що зв’язане стражданням. Наш же шлюб пов’язаний ще й радощами. Щастя і справжня радість не в безхмарності, не в непорушному стіканні ясних, безтурботних днів. Воно — у вічній перемозі радости над стражданням, в безперестанній творчості й будуванні себе та своїх цінностей. 
22. II. 
(До роману ”Шл.”).73 
Петро цілий день працював, ніяких думок про Ніну не мав. Увечері вона мала зайти з служби до знайомих і побути там до 10 г. В чеканні її, він писав листи, весь час одриваючись і думаючи: чого Ніна так стремить завжди ходити на зверхурочні години служби? Це вже муляло і утворювало відповідну атмосферу. Також цьому сприяла цілоденна праця і писання листів, які мала написати Ніна і яка забувала про це. Настрій зовсім склався і вибухнув від розірваного рукава сорочки. Ця дрібниця зразу здійняла догори все, що лежало непорушно, як маленький камінчик здіймає намул на дні чистої до того води. Неуважність, забудьливість, короткоглядність Ніни. Здатність її реагувати на те, що безпосередньо доторкується до неї, забуваючи більше і дальше. Через це і брехливість там, де потрібна одна правда. В цій брехливості — бажання уникнути неприємного, загладити його, усунути всякою ціною, і тільки те, що тепер перед очима. Що буде потім — не дивиться, як не дивиться на свої вчинки з погляду якоїсь загальної концепції. 
— Ну, чого ж ти плачеш? І вона, ридаючи, запухла від сліз, хрипким, змученим голосом відповідає: 

— Я не плачу. 
Обурення Петра на цей новий доказ її неспосібности дивитися правді просто в лице. Його обурення доводить її до вибуху. 

— Хочу брехати! Хочу ненавидіти. Що ти зробив зо мною?! 

Петра цей зойк вимученої, загнаної душі струсює. Він довго лежить, весь щемлячи жахом і огидою до себе. І хвилин через 15 питає: 
— Що ж я з тобою зробив? 
Доводиться довго чекати відповіді. 
— Ти нічого не лишив з мене. Всі мої цінності зникли. 
— Ні, це неправда. Що є цінне, те завжди признаю. 
І знов вони лежать непорушно і мовчки. Він з початку до кінця перебирає "факт”. Він хоче укласти його у себе в мозку так, щоб він, як шматок скелі, що впав у чистий потік, обріс, пристосувався, зробився натуральним й не перешкоджаючим. Але факт не дається так себе вкласти, він кожний раз займає інше місце, повертається то тим боком, то другим, не обростає і не пристосовується. І кожна нова дрібничка на ньому викликає гострий, ріжучий біль, від якого трудно дихати. Він постановляє, що так не можна жити: не життя, а одна мука. Треба розійтись. Вона прохає місяць, щоб звикнути до цієї думки. Він гадає, що досить і тижня на це. Сон не йде. Тоді вони приймають кодеїн, який у них є проти кашлю. Кодеїн на нього не діє, зробивши тільки голову важкою і надутою. Знов починається дефілювання в мозку картин факту. Знов ріжучий біль, від якого хочеться бігти безвісти. Ніна тоді пропонує таке пояснення факту: вона з поганою спадковістю, мати недурно мала душевну хворобу. Цим треба пояснити все: і слабовільність і неправдивість, і занадту статеву чулість, і нестриманість, усе минуле і самий факт. Петро бачить, для чого вона дає це пояснення: для того, щоб він не думав, що його теорія шлюбу є неправильна. Неправильний тільки вибір жінки зроблено. В цьому, а не в теорії, вся річ. 

Він про себе одмічає, що знов вона не правду має на увазі цим поясненням, а бажає усунути те страждання, яке має Петро від ображеної гордости, від краху віри в свою ідею. Її ж він просить сказати щиро, чи вона справді так думає про себе. Ніна каже: — Ні, трудно це людині сказати про себе. — Петро додає, що при такому поясненні їм уже зовсім неможливо жити разом, бо коли факт можна пояснити спадковістю, то, значить, не можна ні за що і в будучому ручитись, не можна вірити ніяким запевненням. Ніна згоджується з цим. І як же все таки бути? Чим кінчити? Невже розійтись? Через що? Вони не люблять одне одного? Почувають нудоту, байдужість від присутности другого? Ні. Навпаки, їм тільки вдвох буває найкраще, ніж з ким би то не було. Розходяться в поглядах на задачі життя, на способи осягнення? Ні. Який же головний мотив розходження? Мотив той, що Петро, живучи разом, не може не згадувати факту, а згадування дає страшний біль, який доводить до болючих пояснень, ридань, безсонних ночей, трати сил, енерґіїв обох. Розійшовшись, він, може, не матиме цього. Крім того, він ніяк не може раз на все установити в собі цей факт так, щоб він не мінявся, щоб він, нарешті, прийняв одну версію, повірив у неї, яка б вона болюча не була, і старався б тоді боротись тільки з нею. 

І от він міркує: ”Ну, добре, це був спочатку легкий флірт викликаний увагою "його”, його обдуманими заходами і т. ін. У неї було почування навіть ніжности до нього за те, що він цікавився її успіхами. Потім він змінився раптом, перестав підходити, дивитись на неї, цікавитись. Її це зачепило й ще більше зацікавило. їй думалось, що він дуже закохався в неї, мучиться і навмисне уникає її, щоб забути. Це зворушувало і викликало відповідне чуття. Нарешті, він прохає побачення і вона дає його у себе. Дає, знаючи, почуваючи, що робить щось негарне, але не має сил одмовитись. І в останній день, коли він має прийти, навіть спішить додому, щоб не спізнитись, щоб він не пішов. Далі все йде в них у тому тоні, який було взято з самого початку. 

Таким чином, це є не тільки простий випадковий випадок фізичного підняття, штучно викликаного, а певний настрій відношення до людини. Тут і ніжність, і жалість, і співчуття, і цікавість, і нарешті, жага. Як же це примирити і согласувати з любов’ю до Петра? З тою любов’ю, яка, за його теорією, без примусу, без наказу виключає самою силою своєю всякий інший потяг до мужчини? Це був один фізично-статевий, механічно викликаний афект, — так пояснює Ніна. Всі деталі повинні були бути, раз діло дійшло до головного. 

Але Петро навіть приймає, що не тільки механічно викликаний афект, а що щось більше. Хай краще так. Як укласти це в життя? Як возстановити зруйновану гармонію, повагу, дружбу, ніжність, побожність до Ніни? Бо без цього його шлюб не може бути. Тут повинна помогти насамперед гордість, самоповага, віра в силу своєї творчої рішучости таки викувати своє щастя. Основа гармонійного шлюбу не в тому, щоб загубити спосібність не відчувати деяких психо-фізичних процесів, які можуть навіть зробитися коханням. Любов до одного не виключає незалежних від волі й психіки фізіологічних процесів, які при сприяючій обстановці можуть цілком заволодіти людиною. Може, справді, Ніна більше права, ніж він, посилаючись на те нервове підняття, в якому вона жила в той час, на місячну відсутність статевого життя, на виїмкове поводження "його”, обдумане, напрямлене на виклик певного фізіологічного стану. Хто знає. Але чи так, чи сяк, факт той, що основа шлюбу і духовна та фізична любов є між ними. Вони так само рідні переконанням, стремлінням, мріями. Так само одне тіло викликає непереможний потяг до другого. Так само є почування злиття двох їхніх істот і радість думки, що від них родиться нова істота, яка завершить їх союз. Яка ж рація рвати його? Який арґумент за це? Те, що вона "зрадила”? Тобто, те, що служить найбільшою причиною розходу в (міщанських) шлюбах, збудованих на фізичній, примусовій вірності та на відсутності всякого духовного союзу й рідности? 

Яка ж тоді різниця між його, своїм, своєю волею і хотінням утвореним союзом, і першим міщанським шлюбом, у якому перший закон: будь фізично вірним? Там же, може, має більше рації, бо це єдина основа, на якій поставлено шлюб. І коли ця основа зламана, то мусить зламатись і шлюб. Алеж у нього і Ніни не тільки ця основа формальна, примусова. У міщанському шлюбі сторони можуть, скільки їм хочеться, бути і фізично і духово байдужими до своїх "половин”, можуть про себе, скільки хочуть, мати потягів і бажань до других представників статі, але шлюб вважається цілим, поки бажання ті не здійснилися. Формальна сторона, охорона чисто тілесного боку є, значить, найголовніша основа.
У них же не це служить основою. Основа — постійне фізичне й духове бажання одного одним. Коли це зникає, — зникає й союз. При цьому не повинно грати значну ролю те, чи була якась "зрада”, чи ні. Можна зруйнувати союз і без "зради”, від одного основного обайдуження. Але союз може стояти й бути надалі таким же, як і раніше, не дивлячись на випадкову "зраду”, на хвилинну випадкову симпатію до іншого представника статі, зв’язаного з фактом фізичного, статевого і теж часового потягу. Тут повинна бути вільна боротьба: конкуренція цінностів. Усе має значення в такій боротьбі: і розум, і талант, і матеріяль- не становище, і характер, і погляди, і статева сила, і колір очей, і відношення до світу, до людей. Все це є рівноправні сили, які в своїй загальній сумі утворюють ту рівнодіючу, по якій іде перевага. 

Чого Ніна все ж таки не лишилася з "ним”? Правда, тому що це не вимагалось обставинами, що такого питання навіть не виникало. Але коли б виникло? Коли б стало так, що їй довелось би вибирати? Що рішило б? Невже те, що вона вважалась жінкою його, Петра? Що була складена умова жити життя разом? Ні, не це. А та рівнодіюча сил, яка виявилась би у "нього" і в Петра. По ній і пішла б Ніна. Значить, треба відкинути метафізичність у теорії шлюбного, вільного союзу, що кохання до одного виключає психофізичні процеси до других. Любов, кохання це є складена з елементарних, простіших моментів сила. В ній нічого метафізичного, призначеного, фатального і таємного нема. Вона може родитися з різних елементів, з яких складається: чи то фізичних, чи психічних; вона має закон росту, розвитку і загину, як і всяке інше явище на світі. Зародки любови кожний носить у собі. Вони живуть в латентному стані, як деякі мікроби, і приходять до більшого чи меншого життя при сприятливих обставинах. Хто хоче, щоб любов жила, той повинен давати їй сприятливі обставини. 

У результаті всіх таких міркувань Петро приходить до постанови: факт не змінив у Ніни відношення до Петра ні з фізичного, ні з психічного боку, оскільки він сам це бачить і знаходить підтвердження у висловлюваннях Ніни. 

Так само не змінилися від цього в очах Петра і її цінності. Найбільший біль є від чисто інстинктивного почуття самця. А також від нарушеної гармонії виробленої теорії любови, яка носила старий метафізично-романтичний характер, не згідний з науковими і життєвими даними та явищами. І ще від ображеної гордости й самолюбства, які не допускають уваги до другого. 

Але через цей біль рвати союз, руйнувати те, що творилось стільки часу, давати другий, може, ще дужчий біль і собі, і Ніні — є ще більша і справжня образа гордости, нової гордости, не самця і власника, а людини, що прагне гармонії фізичного і духового свого життя. Він, Петро, повинен взятись до боротьби з собою, з своїм інстинктом, метафізичністю, з недовір’ям у творчу силу хотіння. Повинен усіма силами перебороти факт. Не ховати його, не старатись поменше думати над ним, а навпаки, довести його до того, щоб він загубив усю свою болючість. От це є завдання гордости і гідности людини. 


Далі дозволити вернутися в душу повній повазі, любові і набожності до Ніни, які тепер стоять біля порогу і бояться зайти всередину, де, як жаба-ропуха, засів огидний факт. І тоді буде справжній, дійсно стражданням і радощами спаяний і скутий союз, якому вже нічого не може бути страшним. До Ніни ж не ставити ніяких вимог, а тільки помагати їй дружньо, по- товариськи помагати виховувати, загартовувати свою волю, яка була так довго без усякої культури. Наслідки безумовно є з того часу, як вона веде цю роботу над собою. Це видно з усього. Але це незначна частина того, що їй треба робити. 

Петро повинен їй помагати творити себе, помагати бути правдивою, уважною, твердою, поважаючою себе. 

Так, і це повинна бути остання, безапеляційна постанова, яка не підлягає зміні. 

Гордість, нагади про гордість повинні відганяти хмарні повороти минулих настроїв, які вже починають перетворюватись у хоробливість, манію. 
Ніна також повинна помагати йому всім: боротьбою з собою, увагою до їхнього життя. їй треба частіше підійматись нагору, щоб звідти охоплювати всю картину їхнього життя, — так видніше всі шляхи, якими треба простувати. Це їй також поможе бути твердішою в своїй гордості й самовазі перед Петром. 

З цього часу хай ця гордість і самоповага її не допускають більше порушення з боку Петра своєї умови: все вернути (повагу, побожність) і вигнати жабу, не дозволяючи їй розсідатись в душі, хоч вона і підходитиме до порогу. Петро докоряв Ніні в непорядності за невитримання умови: не мати тайн від дружини. Вона так само може тепер хотіти, щоб він був порядним і додержував своєї умови. В цьому вона повинна дати волю своєму ображеному почуттю самоповаги, бо без цього чуття нема життя. Ніна повинна про цю постанову, про ці міркування все знати, скріпити її своїм словом, і — починається дальша боротьба й будування свого будинку. 

25. II. 

Цікаве явище: коли якась з невтральних держав хитається не на користь якоїсь сторони, ця сторона зараз же починає говорити, що уряд іде проти країни, проти народу. Народ, мовляв, жагуче бажає війни, всіма силами прагне її, рветься, а уряд спиняє. Народ хоче воювати неодмінно за цю сторону, а уряд хилить її в другий бік. Читаючи наші газети, я міг би дуже легко скласти собі переконання, що всі невтральні держави, і то іменно народи, почувають до Росії спеціяльну, особисту, гарячу симпатію, ради якої підуть на самопожертви навіть. Через що, через які якості Росії виникла ця симпатія, це вже трудніше було вияснити. Кожний раз, як у Румунії, чи Болгарії, чи Греції, чи навіть Туреччині (до війни), піднімався настрій, і держави ці хитались в бік того, хто був дужчий у певний момент, наші писаки зараз же починали ґвалтувати, що уряди чи королі тих держав ідуть проти народу, і що це добром для них не скінчиться. Подумати собі, який надзвичайний демократизм у цих писак! Можна подумати, що вони самі живуть в такій країні, де уряд нічого не сміє вдіяти проти народу. І яка віра в силу демократії: король, мовляв, ризикує своєю короною, ідучи проти бажання народу. 

27. II. 

Коха в І. А. Вона обіцяла прийти до цієї чудної жінки, щоб розважити й заспокоїти її. І. А. каже, що одна присутність Кохи діє на неї благотворчо. Я допускаю, що вона щиро говорить: Коха не може дратувати, вона вся чиста, ясна, і її важко скаламутити. 

Я раптом почув утому: цілий день у мене пройшов у роботі — "Хочу!”. Мені вже хочеться писати, я входжу в смак. Це мене радує. Тому втому свою благословляю. Тепер після "умови" мої дні проходять в роботі рівно, твердо і, в глибині, радісно. Я щиро можу, покищо, сказати, що "умова" немов одрізала шлях попереднім переживанням. Я скрутив себе. Мене радісно хвилює: значить, я все таки можу скрутити себе навіть у такій критичній і трудній ситуації. 

Але війну я переношу все тяжче і тяжче. Злочинна брехня, обман писак по краплі набираються в душі і я вже не можу зносити більше ваги цих крапель, — кожна зайва людожерна хвастовитість їх, продажня брехливість, кожне слово в оборону тьми, горя, убожества нашого хвилює мене до того, що мені буквально псується на цілий день настрій. А не читати газет — неможливо. Іноді, як наприклад, сьогодні, раптом обхоплює ясна-ясна, виразна, наче під самі очі підсунута уява: там, на тих фронтах, стоять одні проти одних тисячі тисяч людей і остервеніло, люто, за допомогою науки, техніки, темноти, неуцтва, забобонів, законів, релігій, брехень, обману, за допомогою всіх сил природи і людини вбивають, калічать, мордують себе. І не віриться, що це дійсно там є. І не віриться, що не з’являється у тих людей і в мільйонів, що слідкують за ними, одне чуття і одна думка: та годі ж! За всяку ціну — годі! Ми бачимо, ми знаємо тепер, що не варті ніякі патріотизми, ніякі роздмухані настрої того страхіття, тих неймовірних жертв, які несуть люди. 

А епідемії? На Кавказі вже дають лікарям по 400 р. на місяць, але охочих немає. Оповідала вчора Александра Африканівна, що приїхав сюди один лікар з Кавказу. Він поїхав з санітарним поїздом, у якому було 8 лікарів і кілька десятків іншого медичного персоналу. З усього поїзду лишилось кілька душ, — останні загинули від епідемій. Про ранених уже не балакають, бути тільки раненим — це вже розкіш. А поміч громадянства падає. Ніна казала, що раніше страшенно важко було попасти в якийсь отряд або в лазарет сестрою милосердя; вимагали спеціяльної освіти, рекомендації, здається, свідоцтва благонадійносте Треба було вживати всяких заходів, щоб добитись, — такий був великий наплив охочих служити отчизні. Тепер же пусто в канцеляріях, охочих немає зовсім, уже нема пропонуючих свої послуги без грошей, та й тих організаторам отрядів доводиться вишукувати, благати. Що далі буде, то трудно собі уявити. Епідемії захоплять всю державу і будуть гинути всі: і мирні, і воєнні, і власні, і безвласні. 
А дописувачі, поети з "іменами”, пишуть собі, вихваляючи бідну Русь. 
Валерій Брюсов74 до того патріотично вознісся, що в нього все перекрутилось догори ногами. Він навіть у тому, що в німців в окопах знаходять масу всякої літератури, що німці, значить, масово добре грамотні, що в окопах живуть людьми, — навіть це він ставить їм у мінус. А граф Алєксєй Толстой75 знаходить, що російське офіцерство стоїть на надзвичайній висоті. Враження ці, наскільки це видно, він виносить з балачок з офіцерами. "Граф" балакає і має взаємини, розуміється, тільки з офіцерами, та й то, що повище. Шкода, що він по графству своєму і по стану продажного писаки, якому треба тільки восхваляти, не може побалакати з солдатами, з тими, хто на своїх плечах виносить безумство інших. Вони б йому освітили питання і з другого боку. Тоді правда була б інша. Цікаво, що ці мерзотники казатимуть, коли ця правда виявиться? 

Цікаво поговорити з цими дійсними злочинцями перед народом, які так безоглядно, так легко роздувають найгидкіші чуття людини. Скільки неблагородства, скільки нерозуміння справжнього почуття патріотизму! Ні, хай їм, не хочу більше й думати про цих паскудників. 

ЩОДЕННІ НОТАТКИ ЗА ЛЮТИЙ 
1.	II. Неділя. 
Коха з дежурства. Історія кохання К. М. і Н. Г. Розрив. Рукопис "Чорної пантери" від Сінєльнікова.76 Блини у Моргулісів. Дружба Кохи з Валею. С. — 9. 
2.	II. Понеділок. 
Одлига, капа. Діти Т. і С-я у нас. С. — 8. 
3.	II. Вівторок. 
Одлига. Проби писати "Хочу!”. Коха грає. Думання. С. — 9. 
4.	II. Середа. 
Одлига. "Хочу!" — 3. Надя по телефону. Знову "Хочу!" — 2. Коха на нараді з приводу їжі в лазареті. Нарада не відбулася. Поїздка на поїзд до Наді. Оповідання Наді про "негодяя”. Сльози на очах, коли ми хотіли рано піти. Розніжений останній погляд. Атака на Коху. Твердість Кохи. С. — 7. 
5.	II. Четвер. 
Одлига, сонце. Прохання лікарства у Кохи. Приїзд Козлика.77 Шукання кватири йому. Солдатка і вогкість. Надю видалено з Союзу, поставлено на одну дошку з "негодяєм”. Її обурення і пригніченість. Моя постанова — 2 тижні. Коха на нараді. Запрошення по телефону на побачення з С. А. У Моргуліса, потім у Хруцького. Доповідь С. А. і балачки. Додому вдвох з Сім.78 пішки. Балачка з Кохою до 3-ої. С. — 4. 
6.	II. П’ятниця. 
Одлига, туман. Дратуючий спів птики. Перше Кохине жалування: 54 р. 8 коп. Надя "опозоренная”, хоче їхати до Сербії. У Моргулісів проводи С. А. Балачка з Кр. з приводу безрукого Ш. і цікавости того мною. БОТ. С. — 8. 162
7.	II. Субота. 
Туман. "Хочу!" — 3. Прохід з Сірим79 по обіді. "Хочу!" — 2. Сірий у нас. Ревматичний біль уночі. С. — 8.
8.	II. Неділя. 
Одлига, мряка, капа. "Хочу!" — 3. Надіна хвастовитість. Сварка з нею. ”От вас тоска все тело сковала”. Пішла з цим, роздратована критикою "Союза десяти”, який подарував їй срібний портсиґар. 

Лист від Лисиченка. "Хочу!" — 2. Надя і Ліл. у нас. Враження безкольорове. "Бамбуковое положение" — вираз його. Щипає вже Надю. Зовсім не такий, яким описувала Надя. Для чого привела? Надя сказала, що перша не дзвонитиме. С. — 8. 
9.	II. Понеділок. 
Гидота. "День печати" й оповістка Шавнокам80 про знищення кари. 145 р. з "Драматического Общества”.81 "Хочу!" — 6. Тривожить Кохин бронхіт і кашель. С. — 81/г. 
10.	II. Вівторок. 
Гидота. Зубний лікар — шарлатан. Шахи з Сьомою. Знову він програв через те, що в одному місці зробив помилку. Лист від Андр. — дістав посаду. Коху покликано до І. А., яка раптово захворіла. Щось непевне в родинному житті І. А. Візита Козлика. "Хочу!" — 3. С. — 8.
11.	II. Середа.
 Гидота: мокрий сніг, дощ, туман, [Нерозбірливе слово]. Візита Наді. Співала пісеньку: — ”За то тебя люблю, нахала" і нахабно дивилася просто в очі. Суд над соціял-демократични- ми делегатами.82 Коха з лазарету о 4-ій. Візита до Александри Африканівни. Постанова викликати Левка.83 Складання телеграми до Левка. Коха до І. А. Була там до 111/г. Розмова з приводу здоров’я Кохи і її нещадіння себе. "Хочу!" — 2. С. — 7. 
12.	II. Четвер.
 Гидота. Квітки Косі від лазарету. Шахи з Козликом до 11Уг. Дежурство Кохи. [К. П.] С. — 8. 163
13.	II. П’ятниця. 
Легкий мороз. Одуріння після вероналю. Повідомлення телефоном, що Левко Pas compris tel.84 Нарада в Александри Африканівни. Нова телеграма до Левка. Ванна. 
14.	II. Субота. 
Сонце. Страшна втома. [К. П. без К.] [К. П. без К. Початок втечі]. [Якесь нерозбірливе слово]. Програв три партії Сьомі. Вечір у Моргулісів. Погляд Любови Михайлівни. С. — 8. 
15.	II. Неділя. 
Сонце, мороз. Вилетіла птика. "Хочу!" — 3. [К. П. з Кохою]. С. — 9. 
16.	II. Понеділок. 
Хмарно. Відчувається відсутність птики. Сиротливо стоїть деревце на грубі. Часто машинально подивляємося вгору на грубу, чи не пурхає птика. Сумна аналогія з померлою дитиною. Візита Л. М. з Валею. Іґнорація мене хлопцем, бо я — мужчина. Спів і гра Кохи. Думання "Хочу!”. Коха — хвора. С. — 9. 
17.	II. Вівторок. 
Коха через хворобу дома. Хмарно. Візита Наді. Шахи з Козликом. У Наді з "Союза десяти" лишилось тільки 4 санітари. Всі вони шукають посади тільки разом. Тепер уже вп’ятьох. Хутко зостанеться троє — вона і два санітари. "Хочу!" — 6Уг. Коха грає. С. — 9. 
18.	II. Середа. 
Хмарно, морозець. "Хочу!" — 4. Настрій незадоволення, втома. Прийшов Козлик. Гра в шахи. Вечір у Сьоми-Гаші. Сьома торжествував, вигравши на кошт дідка-інженера партію шахів у Пав. Ів. Лист від Овс[янико]-Кул[иковського].85 Дух і напрям "Вестника Европи" не погоджуються з "Босяком”. Досада. Обдумування "Сояшн.”86 до ночі. С. — 4. 
19.	II. Четвер. 
Почуваю горіння, але бадьорість, роботоздатність. "Хочу!" — 2 1/2. По обіді виграв у Козлика три партії, з Н. був терплячий. Коха схудла, змарніла, все шепотом говорить. Помер Хв. Чіднур.87 Прибігала Надя. Оповідає різні сутички з колегами. їде вже з адвок. "Летучим отрядом" без жалування. Чудна була. Читання Косі "Хочу!”. [К. П. з Кохою]. С. — 71/г. 
20.	II. П’ятниця. 
Туман, вогко. "Хочу!" — 2 1/2. Надя знову викинула штуку: привела Пупсика без нашого відома до нас. Невдачна візита до Арц.88 Шахи з Сьомою. [К. П. з Кохою]. С. — 8. 
21.	II. Субота. 
Легкий мороз. "Хочу!" — 6. Лист до Міролюбова. Листи до Євгена Харламповича, Лисиченка, Шіль. [чи Шім.], Андр., Єфремова, Есфір, Левка, Катерини. [К. П. з К.]. Розх. См. до 6 г. С. - 3. 
22.	II. Неділя. 
Легкий мороз. Нервове підняття. Умова про К. П. Надя знов прийшла вдень. Виявляється, що вона матиме жалування. Вона це, певно, знала й раніш, тільки негарно кокетувала своєю безсрібністю. Вечір у нас з Козликом, співи. С. — 8Уг. 
23.	II. Понеділок. 
Мороз. "Хочу!" — 2. Упадок нервів. Ноти Лисенка. Постанова Козлика їхати до Харкова і закласти книгарню.89 Коха образилася за увагу про тістечка. Візита Любови Михайлівни. С. — 7Уг. 
24.	II. Вівторок. 
Великий мороз. Возня з зубом. "Хочу!" — 3. Останні два шахи з Козликом. "Хочу!" — 1 у2. Невдала спроба потелефонувати Косі. Дежурить. Лист від Міролюбова. С. — 8. 
25.	II. Середа. 
Великий мороз. Від’їзд Козлика. "Хочу!" — 4. У С.-Г. С. — 7. 
26.	II. Четвер. 
Великий мороз. "Геніяльний письменник французький Віллі і його російський видавець. Роман "Сюзетр”, як зразок французької дегенерації. Вечір у Александри Африканівни. Заспокоєння її з кривдами Левка. "Хочу!" — 6. С. — 8. 
27.	II. П’ятниця. 
Легкий мороз. Чергова Надіна штука: найняла кімнату в наших номерах і не сказала нам, живучи вже кілька днів. Потім найшла нас на обіді й сама сказала, що живе у нас. Запросити до себе не схотіла. Образилась за те, що Коха їй не подзвонила ні разу. 
Коха у І. А. Ця в роді Надя. Вона любить, щоб з нею няньчились, умовляли їсти, добре одягатись, любить вередувати, "обожає" Коху, але для того, щоб жалітись перед нею на своє життя. 
Ванна і "кучерява”. "Хочу!" — 6V4. С. — 8 з мокрим рушником. 
28.	II. Субота. 
Знов Надя. Для чогось почала казати, що в нашому готелі не живе і не жила. Коха ж бачила її вранці, як вона проходила по подвір’ї до себе, ночувавши десь в іншому місці (виявилося, у мами). Сказала вона нам, що живе, ніби для того, щоб подивитись, як ми будемо реаґувати. Коли пішла, Коха покликала до телефону В. А. і спитала, де Надя, бо хтось до неї прийшов. У той же час із корпуса прибіг номерний, питаючи, чи не в нас Надя, чи пішла в свою кімнату? Значить, кімната тут у н$ї є, а вона це хоче приховати від когось, від нас чи від сестри. Страшенно надокучили її штуки. їде тільки о 10.30. Хвасталась конем, якому "нарекла ім’я Ай-ай”, оксамитним сідлом. Жалування вже не 300, а 200. Обіцяла прийти завтра ввечері. Про що з нею говорити, коли вона нічим, що не торкається її особи, не цікавиться. С. — 7. 

ЗАГАЛЬНІ ЗАПИСИ ЗА БЕРЕЗЕНЬ 
4.III. 
Суд Мулен. Заля. Зелені стіни, напівкругла стеля, кімната, наче видовбаний довгий хліб. На одному кінці великий портрет Николая II у воєнній формі, на червоній доріжці, в якійсь 166
низькій, довгій кімнаті. На вікнах, на спинках фотелів, на столах — червоний оксамит. "Прошу встать, суд идет!”. Дефілюють присяжні, старі, молоді, бльондини, брюнети. Предсідатель ще молодий чоловік з чубом їжаком, гострими рисами, в пенсне. Читаються листи. Кожне питання предсідателя супроводиться розгортанням якихсь синіх зшитків. Збоку сидить сивий дідок з дрібним волоссям і смуглявим, червоним, як у східніх людей, кольором лиця. Перед предсідателем, на чомусь білому і круглому, стоїть великий дзвінок. Увійшла дама з величезним сріблястим пером на капелюсі. Перевіряють якийсь лист, коверт. Свідок, інтеліґентка в чорній шапочці і синій блюзці, каже, що лист не її. У неї якийсь непорушний вигляд. Дідки по боках предсідателя старанно щось пишуть. З боків, у проходах, як у церкві, стоїть публіка. Вираз лиця в інтеліґентки-свідка якийсь пришиблений, пильно думаючий, ніби вона пригадує щось і ніяк не може пригадати. У мадам Мулен чорний капелюх з двома перехрещеними ріжками на лобі. Вуаль дуже густий на підборідді і рідкий коло очей. Чорна сукня в поверхах, на шиї білий комір a la Me Stuarte. Вона сидить, заклавши руки в муфту, дуже рівно. Голос у неї вульгарний, очі видаються дуже круглими, невеличкими дірочками. Інтеліґентка-свідок, виявляється, є акушерка, також підсудна. Обвинувачена за те, що дала фальшиве метричне свідоцтво дитині. Судовий пристав, сухоточного вигляду, лисий чоловік з проваленими щоками і запалими очима. Він увесь час підходить до столу предсідателя, бере листи й коверти і носить їх адвокатові й прокуророві для експертизи. Дідок постукує об стіл переплетеними пальцями обох рук. Проти цього дідка, з другого боку залі, другий дідок з цілком, абсолютно, лисою головою, без єдиного волоска, де б то не було; червона, товста шия накочується на череп жирною брижею. Предсідатель дає читати дідкові зліва від себе; той зараз же скидає пенсне — не може розібрати слова. Мулен пропонує прочитати, але предсідатель холодно відповідає, що самі якнебудь прочитають. Але слово, видно, навмисне написано так, що його не можна розібрати. Предсідатель знову кличе судового пристава і дає йому листа, щоб дав сторонам. Він кілька разів коректним, ніби діловим, тоном, повторює фразу, де не можна розібрати слова. З тої фрази видно, що буде процес і він кінчиться в користь підсудної. Виявляється, що в слові нічого хитрого немає, воно значить ”по правде”. Предсідатель зараз же починає сам читати. У предсідателя весь час такий тон, ніби підсудна, навіть у тому, що він погано розбирає почерки, ховає щось хитре. Коли читають листи, 

Мулен тримає вії напівспущеними і вони швидко-швидко кліпають. 

Адвокати Мулен: один білявий, кучеряве волосся, очі заглиблені, малі, лице ніби погнуте, неправильне, зле, уперте; другий з товстими чорними вусами, лисуватий, довге підборіддя, вираз людини лінивої і не дуже стійкої в принципах. 
Адвокати Джамгарова старі. Один з великою, сивою бородою, низький, говорить басом, чутним і від того, після всіх тихих голосів, приємним. Через те все, що він говорить, здається правдивим. Другий лисий, з голеною головою; там, де череп сходиться з шиєю, робиться ямка. Щелепи судового пристава дуже різко і гостро відступають від шиї, і за вухами провалля. 

Установлюється, що акушерка такого то числа одержувала гроші. Майже всі адвокати, говорячи і встаючи, тримають одну руку в кишені. Коли балакає один з оборонців Джамгарова, то якось енергійно струсює всім тілом, як собака чи кінь, який стріпує з себе воду. У профілі старого воєнного дуже випинається наперед пучок брови. Стіл предсідателя наче в червоній коротенькій спідничці, навіть із складочками. Один з адвокатів Джамгарова, той, що трусить тілом, весь час каже; "Для ясности, чтобьі всем ясно бьіло”. Предсідатель питає з страшенно здивованим виглядом усякий раз, як йому не подобається відповідь обвинуваченого. Коли подобається, він приймає тон ласкаво-спокійний. І знов дивується, здіймає пенсне, щось шукає на столі. Предсідатель чіпляється до акушерки. Питає, коли і як вона носила пирожні хлопчикові. Предсідатель користає неможливістю все запам’ятати, ловить на протиріччях пам’яті і робить враження, що ловить на неправді. Вимагає, наприклад, значення якоїнебудь вирваної фрази, і коли не можуть угадати, торжественно каже: "Садитесь”. 

5. III. 
Суд. Предсідатель любить говорити ”за сим”. Різні лисини: рожеві і жовті, як стара кістка. Адвокати весь час щось пишуть. А предсідатель: ”За сим подсудимая Робер бьіла арестована и зтапньїм порядком доставлена в Москву”. В публіці більшість дам з перами, як в уланів і в жандармів султани. Зерцало похоже на модель каплички, навіть хрестик згори. Переглядаються знов листи. Бігає судовий пристав і показує їх сторонам. І ще якісь документи, які, здається, не можуть мати ніякого значення для справи. Це все нагадує моменти перед бійкою боксерів, які, потиснувши руки, розходяться і починають ходити один біля одного, готуючись і вибираючи кращу позицію. У судового пристава страшенно темні, густі, прямі й якісь косі брови. Підсудна не хоче відповідати на питання прокурора, але на ті ж питання предсідателя буде відповідати. Предсідатель повторює відповіді підсудної таким тоном, що стає страшно, ніби він надає якесь особливе значення цим відповідям. Адвокати підсудної на кожну дрібницю дають відпір, не уступаючи ні на вершок позиції. Волосся на лисій голові, як вимита, ріденька і положена після великого дощу на глинястий ґрунт пожовкла травичка з довгими смужками лисинок. Дама з такою жирною спиною, що вона здається другими грудьми. Враження двогрудої жінки. Предсідатель починає дратуватись і кричить адвокатам підсудної: "Не затягивайте мне нашего дела ненужньїми вещами”. 

Прийшла дама у величезному чорному капелюсі з горою пір’я, похожого на мурашник. Її сусідка, симпатична дама в жовтій хутряній шапці і з таким же хутром на шиї, [все розглядає] пильно і близько. Потім виймає дзеркало і розглядає себе. Оборонець Мулен задає недобросовісне питання, ніби Робер казала раніше, що живе в Москві 6 місяців, а тепер, мовляв, каже, що 8 місяців. Предсідатель зупиняє його і каже, що Робер казала, що живе 6 місяців на останній квартирі, а не в Москві. 

У жіночки в пов’язці сестри-милосердя дуже чорні, блискучі очі й виткі, веселі, тонкі губи. Особливо верхня, як ниточка. Предсідатель гаряче звертається до підсудної, роблячи такий жест, наче в пальцях обох рук тримає натягнуту ниточку, якою й похитує в особливо серйозних місцях своєї промови. 

Хутряний капелюх з хутром нагорі подібний до чоловічого, і посередині довгий пучок білих пір’їнок. Лице смуглясте, чисте, з легким рум’янцем, густі й чорні брови, очі чорні, пукаті, в пенсне. Ніс трохи м’ясистий, вірменський тип. 

’’Местность лучше. В ней меньше настроєний, а возле вокзала домов много, все застроено”. 

Під час війни. Населення повіту заражене інфекційними хворобами. Земська повітова управа шукає лікарів, їх нема. Є прохання тільки євреїв, але предсідатель і деякі члени, "істинно- русскі”, євреїв не хочуть прийняти. 
Смерть через чисте повітря. 
Безвуха, брита голова місяця. 
Хлопчинка заробляє на ярмарках, на гуляннях, електричним апаратом з двома ручками, за які охочі тримають. Плата 1-3 коп. 
Також важиться. Березовий уголь. Маломальний — мінімальний. Дуже задумчива книжка. "Довела его до белого колена”. ”И еще лицеземно кланяюсь”. (Із листа). 
Аліса: "Газетки еще нет, рано. Вот сейчас я опять побегаю за ней”. 

Ірина Олександрівна, маючи малу дитину, не їсть, а тільки багато п’є молока, ріденького, фальсифікованого, фірми Чічкіна, та чаю. Вас. Ник. каже, що коли вона так далі буде, то молоко в неї буде таке, що сам Чічкін не схоче продавати її молока. Вас. Ник. оповідає синові Славкові про нову дитину. "Це не такий, як ти хлопчик: ввічливий, приязний. Як тільки з’явився на світ, зразу ж сказав: "Здоров, папаша!”. 

"Здорово мьі поругались на зтой точке зреньїя”. 

Улюблені вирази деяких: следовательно, сейчас, видите, чистосердечно. 
У трамваях: "Спресоваться еще на одного человека”. 
Куда? Некуда! Вам некуда, а нам некогда. 

Сніг на вулицях роз’їжджений саньми, похожий на горіхову халву. 

Суперечка про те, чи важчає чоловік після обіду. ”Я не виглядаю на 4 пуди”. Всі стоять за те, що не важчає, а один гарячий, "малообразований”, доводить, що мусить поважчати на стільки, скільки з’їв. Авторитет, до якого звернулись, каже, що не важчає. "Нужно доктора спрашивать”. ”3, батенька-батенька!" Дамочка сміється, приводить приклад своєї дитини. 

’’Человек имеет 4 пуда, а носит 15 почему? Ага! спросила его Соня”. 

’’Самое главное значение имеет" 

У рівчачках шматки сірого снігу, як на рудій свиті латки з полотна. Крізь сітчасті віти голих дерев миготнув червоний краєчок черепичного даху. В лісі реп’яхи подібні до розсипаного каміння. 

"Вьюокув...! Ваше почтенного откритого письма получил и слешу вам ответить, что наша осенняя встреча в вагоне едучи в Одессу, запечатлела в моей памяти вашого сенокоса. И надеюсь, что мьі будем полезньїми друг другу по отношению сенокоса. 

С совершенньїм почтением”. 

Гусак увесь час ходить з тою гускою, що, хоч і має дітей, але несеться. А від тої гуски, що не несеться, відганяє гусенят, хотячи, щоб вона неслася. А я спочатку цікавився і не розумів, чого він завжди з одною гускою і біля більшеньких гусеняток, а не коло меншеньких, які більше потребують батьківської опіки. А виявляється, гусак, як і люди, спочатку дбає про себе, свої найдужчі інстинкти задовольняє. І тому тримається біля тої гуски, яка може задовольнити його інстинкт самця. Тому ж і дзьобом сердито одпихає від матері жовто-зелені пухнасті гусенята, а потім поважно, як сердитий учитель з кляси, відходить від них, задравши голову, і непорушно витягши шию. 

Гусак одігнав Патлу. Розіп’явши крила, роззявивши дзьоба, сичачи і кричачи, він гнався за нею. Патла, здивована і трохи злякана, підібгавши хвоста, угинаючись і озираючись, тікала від нього. Коли перемога стала цілком виразною, гусак кинув Патлу, голосно, різко, торжествуюче заґерґотав і з радісно розіп’ятими крилами побіг до гуски. Та теж розіп’яла крила, теж побідно заґерґотала. Навіть гусенята, сіро-зелені підлітки, захвилювались і радісно забігали. 

Патлина звичка ловити Урхана за хвіст і кружляти ним надокучила йому. Він тепер сідає зараз же на землю і, клацаючи своїми страшними іклами, хапа Патлу за шию. Патлі життя дорожче за Урханів хвіст і вона, покинувши його, стає поважною. Але на хвилинку. Потім знов кидається і грається, як не з Урханом, то з Кудлаєм або Гайдуком чи Каштаном, хто ближче... І всі її люблять, навіть старенький, беззубий Каштан, який уже не бігає, а помалу, згорбившись, ходить за нами, як ми ходимо в степ з усією зграєю. 

Мікробофоби 

Покоївка бере рушником стільці і ставить до столу. Пани можуть голими руками брати, а вона тільки з рушником. — Що це ви так несете? Гарячі ? — Еге, гарячі. Скачи враже, як пан каже. 

Столяр і помічник у білих рукавицях виносять шафу з хати. Рукавиці дає покоївка. Вони у великих чоботях. Пан їхній (мікробофоб) одчиняє двері напнутим на кулак рукавом піджака. Пішов він до лікаря і повісив свою шубу в передпокої. Сам сів чекати. Прийшов новий хворий з кашлем. Пан кинувся в передпокій і з жахом побачив, що новий хворий повісив на його шубу своє пальто. Пан звелів привезти з дому своє пальто, а шубу одвезти в дезинфекцію. 

Історія з люесом у цих панів. Прийшов у гості прищуватий юнкер. 
Читання листів з Касяном. 
Касян — кучер, деспот. Запріг коней, але пани довго не виходили. Він розсердився, повернув коней до стайні. ”Е, як довго тут буду їх ждати!" Хотіли його рощитати, але він не дався. Мусіли найняти другого кучера, а Касян — главнокомандуючим. 
Пан боїться усього — пантофобія. їхав на звощику, за ним автомобіль, злякано істерично хапав за руку свого спутника і прохав махати руками, кричати, щоб спинити автомобіль. Скочити вже не міг, бо вже пізно. 
Прийшов він у гості. Виходячи додому, не міг пройти від ґанку до хвіртки, бо десь у дворі є собаки. Вернувся і сказав, що хвіртка зачинена. Його провели, але хвіртка була відчинена. 
Не може їхати швидко кіньми; коні, як корови. 

Економка у них теж така сама. Прийшов панич у двері. Вона побачила півника і давай кричати: — Вітя, Вітя, вернісь, он тєбє ґлаза виклюєт.

Пан — хвалько. Удавав перед кузиною, що може вилізти на дерево, а сам боїться всякого руху. 

Паничеві наказано в дорозі нічого не їсти, бо замікроблене все. А коли їсти, то тільки до "пальців”, себто, те, що в пальцях, викидати. 

Дітей приділили з дитинства: одного грати на скрипці, бо "нежньїй, маленький инструмент. И зто красиво, если молодой образованьїй человек играет на скрипке”. Дочка малює і збирається в академію. 

Діти мають учителя танців та для добрих манер. 

У вагоні 

Якийсь прапорщик розповідає, що улюблена страва китайського імператора — воші. 

Штатський: — Про воші не чув, але ластовині гнізда знаю. Теж пакость порядна. 

Молодий прапорщик, майже хлопчик, увесь час їсть цукерки, мнучи і викидаючи папіросний папірець на верхню полицю. 

Дід везе з Києва трьох солов’їв у зашитому в біле ситі. — А бабу свою ще топчеш? — Топчу, та слабо. — А скільки год? — 65. — Ого! 

’’Хорошая вода! Там старики живут до 100, до 120 лет. Я знаю”. 

Вегетарианская Столовая "Примирись”. 

Резинове пальто так зім’яте, що схоже на малюнок кубістів. Конуси, куби, циліндри. Очень антічная фігура. 

Галки кричать так, наче хто хльоска лозиною. Згук: ”Кья, кья, тья!" 

Ніс довгий, рівний, дуже білий і гладенький, як великий, жирний червяк. Щоки т\зж дуже білі, гладенькі, трохи звислі на чорну борідку. 

5. III. 

Від чого у людей утворюється зневага до людськости, утворюється переконання, що людина взагалі мерзотна істота? Вже ж не через те, що людськість, або величезна більшість цієї людськости, справді така гидка. Не можна також сказати, що ці мізантропи глупі або нещирі люди. Ні, навпаки, вони щирі, розумні і часто гаряче прагнуть всякого добра. Виною, мені здається, вбитий нам з пелюшок ідеалістично-церковний погляд на людей. Ми з дитячих літ звикаємо вважати чоловіка хорошим в абсурдному, нездійснимому, вигаданому смислі. Ми навіть від себе ждемо тих самих чеснот, що від усякої порядної людини. І тим більше у нас є підстав зневажати людину, коли наші надії навіть на себе не справджуються, з тим щирішою гіркістю й огидою ми говоримо: ”мерзота-люди”. Ідеалістично-релігійний погляд на людей підриває з дитинства у нас ґрунт під ногами. Цей погляд вчить нас таких речей, які не можуть існувати в природі. І не диво, що, бажаючи здійснити молоді надії й терплячи крах, ми сердимось і зневіряємось. Релігійний погляд, наприклад, кладе в основу відносин людей такий анти- природний мотив, як чисте, абстрактне благовоління людини до всіх у всяких обставинах. Людиною керує, у відносинах до інших людей, принцип заложений у неї Богом чи Абсолютом — це все одно. Людина повинна бути чесна, добра, героїчна, великодушна і т. д., незалежно від того, з ким вона має діло. 

Я думаю, що людина (принаймні більшість людей) хороша з тими, хто з нею хороший. Інтерес керує людиною. Від кого вона має, того любить і шанує. Чи духово, чи матеріяльно, — закон один. 

І от, коли прийняти такий погляд, то фізіономія самих благородних мізантропів повинна трохи змінитися в наших очах. Вони вважають, що люди — мерзотні, злі, нечесні і т. д. Це показує, що люди були з ними такі. А з ними вони такими були через те, що мізантропи з людьми були не дуже милі, вони їм мало давали. 

Яка непотрібна, смішна річ — суд. Я тількищо прийшов з засідання. Враження у мене, як після театру. Ні одного щирого, сердечного слова і голосу. Є дві сторони. Кожна з них старається піймати другу на формальностях, загнати на слизьке і там бити, поки б’ється. Прокурор хоче взяти логікою фактів і розуму. Він вживає різні образи, порівняння і, сам не почуваючи ні гніву ні обурення, говорить слова, які повинні бути в устах обуреної людини. І тоді вони на слухача діяли б вражаюче, а так... тільки ображають публіку і викликають протест. Адвокати — це... 

10. III. 

Весна йде вже напевно: горобці підшукують собі помешкання. Майже круг кожного дерева стоїть страшенне цвірінькання, гомін і сварка горобців, кожна пара хоче зайняти найкращу кватиру. Кватирами служать маленькі, круглі дірочки в деревах від сучків, що повипадали. Горобці вже в парах. Деякі парочки вже позаймали помешкання і самці виглядають звідти з лютим, настовбурченим виглядом, — не підступайсь, мовляв! А самиці сидять тут же біля нього знадвору, з мрійливим, сентиментальним виразом своєї сіренької, пухастої постаті. 

Ворони кричать страшенно; вони також, мабуть, паруються. Сніг вогкий, крихкий і сліпуче-мокро блищить на сонці. Вітер буйний, поривчастий, п’янкий. Собака, весело підстрибуючи, ганяє за воронами, підніма голову до сонця, по-собачому сміється, лягає на сніг і качається, як кінь. Крик ворон, як скрип дерева, що його гойдає вітер. Чотири ворони щось знайшли в снігу і довбають чорними, довгими дзьобами, але роблять це з таким виглядом, що кожному ясно, що це більше жарт, ніж справжнє здобування собі їжі. Звощики ще борються з весною, по вулицях з страшенним зусиллям пнуться їхні миршаві конячинки, тягнучи майже по самих каміннях саночки. 

11. III. 

Болото з снігом, розмішане ногами і розтоплене сонцем, так сьогодні блищало, що боляче було дивитись на нього. Небо чисте, ніжно синє, вітер не поривчастий, а м’який, свіжий ще. Коха теж бачила горобців, які готували собі гнізда. Звірята відчувають весну щиріше, ніж люди. В городі з звірят, що можуть дозволити собі вільне виявлення почування весни, можна побачити тільки собак та горобців. 

14. III. 

Не виходить мені з думки Перемишль.90 Взято. Не взято, правда, а сам здався, зголоднілий, виснажений, охлялий на консервах. А Росія торжествує: маніфестації, привітання, нагороди, телеграми. Сумнівного ґатунку торжествування. Треба було взяти, взяти силою науки, техніки, організації, ініціативи усіх і кожного, треба було взяти розумінням себе і свого завдання. От це було б торжество! А то облягли, як миші чоловіка на стовпчику, загатили собою все поле і радіють, гордяться, що чоловік упав від голоду з стовпчика. Бідні миші, жалюгідні росіяни, у яких весь світ, не виключаючи й союзників, визнає тільки одну якість: кількість. Беруть кількістю, натовпом, загачуванням своїми трупами доріг для ворога. Це на війні. А тут? Що тут робиться? А ми, нещасні, залякані, затуркані, зацьковані хохлики? Ми що? Ми сидимо в норках і вусиками боїмось поворухнути, щоб орел не хапнув. Болить серце образою, жалем, люттю на безпардонних володарів шпани. А по війні? Що з нами буде по війні? Після того, як благодушні росіяни будуть з глупороззявленими ротами чекати милости за свої підлоти і злочинства супроти народу? О, тоді начувайтеся, мазепинці! 

Поголоски про тиф, віспу, холеру ростуть. У Кохин лазарет уже контрабандою Городське управління посилає сипно-тифозних, а недавно був санітарний лікар і заявив, що весь лазарет переміниться на сипно-тифозний. Закуриться Русь від мікробів і гниїння. Хай-но сонце прожене холод, хай-но розтопиться сніг і розігріється земля на братських могилах, де розкладалися вже трупи. І не буде ні воєнним, ні мирним ніде рятунку. Хто знає, може, ці записки пишу я востаннє. І не хочеться критись з тай- ними думками, хочеться голосно на всю душу крикнути тим, хто є найбільший злочинець за всесвітнє нелюдське лихо: прокляття вам, тупі виродки, що заради свого черева нищите життя живе мільйонів людей. О, яка пекуча лють обгортає мене, коли я читаю рабські, мерзенні під’юджування паршивців, які уявляють, що вони служать тим своїй батьківщині! Чи буде коли суд на них, суд правий і всезнаючий? Чи буде... ні, не кара, а просвіток у душах обдурених ними, чи затаврується в психіці людини на віковічні часи огида і омерзіння до того, що діється тепер? І це було б найбільшою карою для цих або дурнів, або падлюк, які отруюють повітря і атмосферу, в якій живе і так не дуже сильна психіка російського обивателя. Як не сором і писати і друкувати такі речі: Весь болгарський народ стоїть за Росію, а тільки уряд германофільствує! Народ стоїть за себе, а не за когось, а фільствує він за того, хто йому добра зиче. Ні один народ не може хотіти війни, не може! Це такий абсурд, — прагнення народом війни, — про який тільки уряди можуть говорити, не соромлячись, бо урядам ні закони логіки, ні права, ні любови не писано, крім жорстокого, тупого егоїзму. Алеж усякі Деренталі91 — це ж колишні революціонери, це ж поборники демократизму, гуманности. Це ж люди, для яких в інших сферах закони логіки обов’язкові. Чому ж тут вони белькочуть абсурди і не втираються? 

Коха у І. А. І. А. має сказати їй щось важливе. Недавно у них було рішуче "вияснення відносин”. І. А., як висловився її чоловік, "тепер у періоді закоханости в Р. Я.”. Але Коха не відповідає їй тою ж силою чуття. І це І. А. мучить. Болить їй самолюбство, болить і саме чуття. Значить, треба "вияснити відносини”. І от вони тепер кожного дня ведуть балачки, які стомлюють Коху. І. А. плаче, дорікає, сумує, допитується, а Коха може на все тільки те сказати, що є: так, І. А. їй симпатична, мила, але якоїсь особливої любови і дружби до неї нема. Та й як може з’явитись дружба і любов за 3-4 тижні знайомства? 

— Це тому, що я вас потребую, а ви мене ні, — пояснила І. А. 

— Я самотня, без ласки, а у вас геть багато цього. 

— Може й так, — згодилась Коха. 

Тепер вони перед від’їздом на село. І. А. ще про щось говорить там. Дзвонила по телефону Косі. Обіцяла за півгодини бути тут, але минуло вже 40 хв., а її нема. Про що може їй говорити І. А.? Що "не любить свого чоловіка і хоче розійтися з ним”, або "збирається померти”, — так ідучи на побачення з І. А., гадала Коха, яка й сама не знала, про віщо буде мова... 

Надя мала сьогодні виїхати з Москви. З того вечора, як вона ждала у нас санітара з документами, вона ні разу не зайшла і не подзвонила нам. Цікаво, що, власне, причиною цього? 1) Чи забула про нас, не цікаві ми їй, не хочеться розводити прощання; 2) Чи навмисне показує, що не потребує нас, і так своїм поводженням і заявляє; 3) Чи захоплена чимнебудь до того, що не має часу, ні охоти для чогось іншого; 4) Чи щось інше? Ще ж і коробочка для сірників, дарунок "десяти”, лишився у нас. А їде ж майже на смерть, на передові позиції, де епідемії коситимуть люд краще, ніж артилерія ворога. 

Скінчив "Хочу!" і страшенне незадоволення гризе і гнітить цілі дні. Дивна річ: поки писав, здавалось, що пишу те, що треба і що хочу. А скінчив і прочитав, — зовсім не те і не так. Кінець я зім’яв і стиснув так, що він цілком не похожий на задумане. Зробив навмисно: занадто велика річ вийшла б і де я її помістив би? Та й тепер де помістити? По-російськи ще знайдеться, а по- українськи? Вічна історія! Занадто я рано родився, мені год на сто треба було б запізнитись, тоді було б місце в українській пресі для того, що я можу написати. "Босяка" умощую в збірнику "Слово”.91 Познайомився з Шмєльовим.92 Це невеличкий чоловічок з пукатим великим лобом, маленьким личком і великими пукатими очима. Ніс йому довгенький і ніби звихнутий посередині. Він мені сказав, що вони мене давно шукають, щоб запросити до свого товариства. 

Пережив болючий момент. Здається, ще ніколи мені не доводилось переживати такий. Це було тоді, як я умовлявся про гонорар у конторі. Мучить мене і мучило особливо те, навіщо я збрехав, навіщо я зробив так само, як всі вони? Мені напевне відомо, що найбільший гонорар у Шмєльова й інших є 300 р. аркуш. Вони ж прибріхують його до 400. У збірниках же "Слово" правило, що вони платять авторам стільки, скільки ті мають в інших місцях. Навіщо я теж прибрехав 100 і сказав: 400? Хіба я не міг сказати, що просто хочу 400 і кінець? Мені так боліло від сорому, що я весь потім ослаб і ледве рухався по вулиці. 

Шмєльов дуже захопився "Чорною пантерою”, яку взявся порекомендувати Московському] драм[атичному] театрові.94 Я йому лишив її о 7 год. а о 9 1/2 він подзвонив мені і по-телефону почав висловлювати свій захват. Іменно захват, іншим словом я не можу назвати його буботіння. Мене ж здивувало таке відношення, — я зовсім не надавав великої ваги цій п’єсі. Та й тепер гадаю, що Шмєльов людина з нахилом до перебільшення. Він дійшов до того, що почав доводити мені, що артисти Московського драматичного театру не зіграють її. Тільки в Худож[ньому] театрі95 вона могла б бути поставлена як слід. З його ініціятиви я і Коха думаємо запропонувати "Чорну пантеру" Кніппер.96 Коли вона захопиться ролею, то справа улегшується з Художнім театром. Поки ж що і М. П. не відповів нічого. Побачимо. Хочеться дуже, щоб Стешенко97 колинебудь подивився на цю п’єсу в одному з найкращих російських театрів. 

ЩОДЕННІ НОТАТКИ ЗА БЕРЕЗЕНЬ 

1.	III. Неділя.
 Ясно. Мороз. "Хочу!" — 2. Листи від Єв[ремова]98 Нік[овського],99 Л. Ч. Коха пропустила, виявляється, термін іспиту. Поганий настрій, утома, сонливість. Вечірній прохід з Кохою по вулиці. С. — 8. 
2.	III. Понеділок. 
Одлига. "Хочу!" — 4. БОТ. (З пр. К) Грохіт у ванні. С. — 7. 180
3.	III. Вівторок. 
Одлига. "Хочу!" — 3. Невдачний реферат. Прохід у Петрозаводськ і Кат. г. С. — ІУг. 
4.	III. Середа. 
Сонце зранку. "Хочу!" — 1 Уг. На суді. Справа Мулен. Обдумування "Хочу!" — 2. Веронапь. Коха — 125 p. С. — 8. 
5.	III. Четвер. 
Сонце зранку. "Хочу!" — 1 .На суді Мулен до 7 год. Лист від Євгена Харламповича. С. — 8. 
6.	III. П’ятниця. 
Сонце, ясно. "Хочу!" — 5. Лист до Міролюбова. Вечірній прохід з Кохою. Колючий біль у нозі вночі. С. — 7. 
7.	III. 
Субота. Сонце. "Хочу!" — 8. Лист від Лисиченка. С. — 8. 
8.	III. Неділя. 
Хмарно. "Хочу!" — 3. У Наді якась велика неприємність. Балакав по телефону з Кохою. У нас Кр., Сім., 3. Г. з Л. М.100 Балачка про Корша101 і моя гарячність. Міролюбов по телефону. С. — 7; 
9.	III. Понеділок. 
Сонце. Побачення з Міролюбовим. Умова його з Шмєльовим про ”Б.”102 Два мати Сьомі. Надя у нас і чекання її санітара з "отчетами”. Листи до Славінського, Лисиченка, Євгена Харламповича (пос. Буд.). Здався Перемишль. Маніфестації, крики. С. — 8. 
10.	III. Вівторок. 
Сонце. Прохід і обдумування "Хочу!”. Прохання Кохи в Харківський університет. Лист від Катерини Голіцинської. На засіданні Об[щества] сл[авянской] культурьі103 проф. Корша. Постанова до скінчення "Хочу!”. Не 4*. С. — 8. 181
11.	III. Середа. 
Сонце. По обіді прохід з Кохою. "Хочу!" — 7. В XT. С. — 7. 
12.	III. Четвер. 
Сонце. "Хочу!" — 3. Штудірування шахової теорії. Коха мала з Ір. "вияснення відносин”. Дістав рукопис "Божків”. 6 томів В. В. від ”3[емлі]”.104 С. — 7. 
13.	III. П’ятниця. 
Хмарно. Сонце. "Хочу!" — 4. Даремне шукання переписувача на машинці. У нас С.-Г. Два мати Сьомі, один мені. Неможливість заснути. Три порошки вероналю. Не прокидався до 9-ої. Лист від Козлика. С. — 8Уг. 
14.	III. Субота. 
Хмарно. Чад після вероналю. Дав солдатові вербу з загорненим у папір карбованцем. Хороше лице. "Хочу!" — 6. У нас І. А. Листи: до Кат.,105 Шаб[ленка],106 Андр.107. С. — 8Уг. 
15.	III. Неділя. 
Соняшно. "Хочу!" — 4Уг. На Красній площі, на вербі і "разьезде”. Надя у нас, хвастовита, нудна. У Рж[евського].10в Ополченець-адвокат і його митарства в госпіталях. Наслідки вероналю. С. — 8. 
16.	III. Понеділок. 
Хмарно. Дощ. "Хочу!" — 4. Коха дежурить. Один мат — Сьомі. Лист від Лисиченка. С. — 8. 
17.	III. Вівторок. 
Соняшно. "Хочу!" — 2. Михайло. Балачка по телефону з Шмєльовим. С. — 8. 
18.	III. Середа. 
Хмарно. "Хочу!" — 3. У конторі "Видавництва письменників”. 400 р. аркуш. Пропозиції. У Шмєльова. Відмова від співробітництва з Дик. на Кавказі. Захоплення Шмєльова "Чорною пантерою" (по телефону). С. — 7. 182
19.	III. Четвер. 
Хмарно. "Хочу!" — 4. Поїхала Надя. Кликали Коху до хворої, що вчаділа й упала головою на урну. С. — 6. 
20.	III. П’ятниця. 
Соняшно. "Хочу!" — 6. Прохід по обіді. Неприємні шахи з Сьомою. Постанова якомога рідше грати. Поганий Сьома. Верональ. С. — 7. 
21.	III. Субота. 
Соняшно. "Хочу!" — 6 Уг. 1 порошок вероналю. С. — 9. 
22.	III. Неділя.
Хмарно. Сн. "Хочу!" — 3 Уг. 1 г. дня. Кінець Р.-Х.109 День у Моргуліса. Вечір у Александри Африканівни. Лист до Лисиченка. С. — 7Уг. 
23.	III. Понеділок. 
Соняшно. Весь ранок дрімаю. Спізнення на обід. На виставці учнів школи. Читання "Хочу!”. Лист від Євгена Харламповича. С. — 9. 
24.	III. Вівторок. 
Соняшно. Читання "Хочу!”. Лист від Андр. і його оповідання. С. — 9. 
25.	III. Середа. 
Соняшно. Прохід в Ал. 3. Упр. БОТ. Шахи з Сьомою. Один мат йому, одна — недокінчена. Сінема й огида. Дежурство. С. — 8. 
26.	III. Четвер. 
Соняшно. Лист до Лисиченка, Вал.110 Шахи з Сьомою. Одна — нічия, одна — йому. Прохід. Телеграма від Козлика. С. — 7. 
27.	III. П’ятниця. 
Хмарно. Прох. в Хер. Упр. Візита Прок. і балачка про "журнал безпартійно-соціялістичний”. Моя відмова. Телеграма від Козлика. Невдача з проханням доТрінклера. С. — 7 Уг. 
28.	III. Субота. 
Цілий день шахи по книжці. Вечір у Любови Михайлівни, потім у Дик. на докладі з приводу подій і становища в Галичині. Обіцяли помагати людьми. Призначили нове зібрання на 3-є. С. — 6. 
29.	III. Неділя. 
Соняшно. Лист від Козлика про невдачу в Харківському університеті. Постанова їхати до міністерства. Два мати Сьомі. С. — 8. 
30.	III. Понеділок. 
Хмарно. Кохин костюм. Збирання в дорогу. Зміна постанови. їхати мені. Телеграма Левка. Телефон від Міролюбова з приводу "Чорної пантери”. Телеф. Дуваносова [Нерозбірливе прізвище]. Нарада у "Видавництві письменників”. Замішання Клест[ова]111 і відмова. Візита І. А. і балачка про посаду в заведенні біля неї. С. — 4. 
31.	III. Вівторок. 
Хмарно. В "Земле”. Умова про обкладинку і про "Хочу!”. 500 р. у "Видавництві письменників”. Розмова з Клестовим і умова познайомити Вер[есаєва]112 зо мною як письменником. Збори в дорогу. Візита Любови Михайлівни і прох. до Міх. [Чи Мік. — невиразно]. На вокзалі, розмова дідка- залізнодорожника і молодого "від хазяїв”. Приїзд назад і постанова обійтися листовно. С. — 8. 

ЩОДЕННІ НОТАТКИ ЗА КВІТЕНЬ 
1.	IV. Середа. 
Одсилка "Чорної пантери" і листа Міролюбову. Листи до: Чикаленка, Козлика, Андрія. Прохання до міністра. Коха у І. А., а в мене Клестов і балачка на принципіяльні теми. їхнє бажання все ж таки "зв’язатися зі мною”. С. — 8. 
2.	IV. Четвер. 
Сніжок. Прохід на Москву-ріку. Візита Корж. Листи від: Єфремова, Міролюбова, Левка Чикаленка. Один мат мені, два — Сьомі. С. — 8. 
3.	IV. П’ятниця. 
Сніжок. Лист від Михайла. Зібрання Кол[онії]113 до 2 ночі. С. — 6. 
4.	IV. Субота. 
Сніжок. Приїзд Катерини.114 Відомості про Євгена115 і розвід. Збірка київських друзів з приводу того, на кого скласти вину. Візита Катерини. Спомини. С. — 9. 
5.	IV. Неділя.
Хмарно. Картинна ґалерія ІДук[іна].116 По обіді — шахи з Сьомою. Нічия (?). Увечері у Ржевського. Опов. Фет. в дусі ”Р[усского] сл[ова]”.117 Суперечка з Ржевським і Малим. Неприємний тон і ворожість останнього. Позиція "Русского слова" і українство Малого. Дома о 3-ій. С. — 6. 
6.	IV. Понеділок. 
Сніжок. Сніг. Зустріч Кохи біля трамваю з І. А. Балачка з Любов’ю Михайлівною по телефону. Байдуже відношення до поздоровлення з визволенням Зіновія Григоровича і "більше спасибі" за те, що я подзвонив. Вияснення її, через що була проти зібрання у Ржевського. Коха у І. А. і Раї. Телефон Лев. С. — 81/г. 
7.	IV. Вівторок. 
С. (?). Дві панночки в Кремлі, що збирали випрохуванням гроші у перехожих. Моє слідкування за ними і їхнє тікання від мене. 
С.-Г. у нас. Один мат Сьомі. Непорозуміння з Кохою під час співу, її образа, мій сором і біль. С. — 8. 
8.	IV. Середа. 
Сніжок. Прохід — нудьга. Увечері в нас Ржевський. Шахи з ним. С. — 7. 185
9.	IV. Четвер. 
Сніжок. Песимістичний настрій. Прохід з Кохою. С. — 8. 
10.	IV. П’ятниця. 
Сніг. В ”Р[усском-у] Вест[ник-у”]118 з "Божками" [А може, з "Боротьбою" — напис невиразний]. У Кохиного кравця. Вечір у А. А. з приводу статті А. Л. у ”С. Ш.”119 С. — 8. 
11.	IV. Субота. 
Сніг. У всеросійськім земськім союзі — запис на курси по епідемічним хворобам. Вечір — у Моргулісів. Цяцьки хлопчикові. С. — 8. 
12.	IV. Неділя. 
Сніг. 4-е вштрикнення сперми. З Моргулісом у Зоологічному саду. Візита Корж. Повторення його оповідання про свої п’єси. Коха на дежурстві. У Сьоми гарненький, молоденький зубний лікар. В шахи з Сьомою. Балачка по телефону з цим франтиком. Сьома не знав, хто з ним балакає і запросив прийти. Думи. ”3л" до 2 ночі. С. — ?. 
13.	IV. Понеділок. 
Сніжок. С.-Г. у нас. Сін. С. — 8. 
14.	IV. Вівторок. 
Холод. Листи до: Лисиченка, Міролюбова, Левка Чикаленка, Козлика. У С.-Г. Коха на курсах. С. — 7Уг. 
15.	IV. Середа. 
Лист з Херс. Постанова брати посаду під X. Візита Раї. Приїзд Козлика з приводу книгарні. З цею метою у Александри Африканівни. Постанова добути по 700 р. і векселя.120 С. — 71/г. 
16.	IV. Четвер. 
Сніжок. Цілий день шахи з Козликом. Коха в лазареті й на курсах. Зникнення Сьоми. С. — 7. 186
17.	IV. П’ятниця. 
Сніжок. Знов шахи з Козликом. Лист від Міролюбова, в якому Рощина-Інсарова сподівається провести обидві п’єси. Ґорн[фельд]121 згоджується взяти ”Б." одночасно з української друкарні. Нарада про книгарню з Сьомою. Його песимізм і Козликів оптимізм. Сьома обіцяє 700 р. В "Студии”122 на "Сверчок на печи”. С. — 6V2. 
18.	IV. Субота.
 Сніжок. Підпис довірености і векселів мною і А. А. Невтішний лист від Левка Чикаленка з приводу іспиту Кохи. Листи до: Ґорнфельда, Левка Чикаленка, Єфремова, Міролюбова. Прививка віспи вдруге. С. — 9. 

19.	IV. Неділя. 
Хмарно. Від’їзд Козлика. Переговори Кохи з д-ром Усольц [прізвище не цілком розбірливе]. Маленький волосатий анархіст. Обдумування ”Сояшн[ика”]123 під гру Кохи. БОТ. С. — 9. 
20.	IV. Понеділок. 
Сніжок. Шахи в саду з Сьомою. С. — 8. 
21.	IV. Вівторок. 
Холодно. Лист від Лисиченка. Ображений за виговор за бездіяльність, з вісткою про нашу фірму в Катеринославі. Лист до Лисиченка з вибаченням. Обдумування "Сояшника”. С. — 8. 
22.	IV. Середа.
 Холод. Обдумування "Сояшника”. Дежурство. С. — 8. 
23.	IV. Четвер. 
Холодно. Листи до: Ґорького, Євгена Харламповича. Обдумування "Сояшника”. В лазареті Кохи і подорож в Зиково, до лікарні божевільних. Російська культура! С. — 8. 
24.	IV. П’ятниця. 
Хмарно. Одсилання листа до Г. С. — 8. 
25.	IV. Субота. 
Від’їзд. Оповідання обікраденого крамаря, який розшукав свій крам. У чужій місцевості вразили його типи будинків: перший поверх без житла. Член ”Лиги борьбьі с немецким засилием”. Зрусифікований українець. С. — 6. 
26.	IV. Неділя. 
У Левка Чикаленка. Ґорнфельд: горбатий, калікуватий, малий. Наречена Левка і її погляди на мене. Її подруга — товстенька, плотно збита, з чорними очима, брюнетка-єврейка. Жила в Германії. Каже: ”У нас в Берліні”. Відсутність ознак великого кохання у молодих. Навіть...[Нерозбірливе слово]... Христос-Анцифер. С. — 8. 
27.	IV. Понеділок. 
У Есфір. Ґорнфельд не вподобав "Босяка”. Попрохав дозволу подержати ще трохи річ, щоб перечитати другий раз. Я хотів зараз же взяти, але він умовив підождати, — може, він помилився. Балачка по телефону з Рощиною-Інсаровою. Запевнення її, що "Брехня" обов’язково пройде. Обід у Ар[абажіна].124 Вагання перед цим, чи йти до цього чоловіка, і філософія на бульварчику. Лич[ко]125 в голубій ярмулці на контуженій голові. їхні поздоровлення з виступом на Александрінській сцені й прорікання 40-50 тисяч гонорару. Сон у хазяюшки Личка в їдальні на канапці. Лямпадка у... [Нерозбірливе слово]. С. — 4. 
28.	IV. Вівторок.
Соняшно. Балачка з... [Нерозбірливе прізвище, схоже на: Шім-Камея] і теорія гри в х., як пропаганда антибуржуазної моралі. Чекання в Есфір рішучої відповіді від Рощиної-Інсарової. Збори від’їзду. Шім. і я на вокзалі. Непорозуміння з білетами і шукання готелю. Сусід над головою... [Нерозбірливе слово]. С. — 5. 
29.	IV. Середа. 
Знов у Шім. і Есфір. Втома від безсоння. У Міролюбова і віддача йому "Босяка”, якого я тільки одібрав у "Русского Богатства”.126 Балачка по телефону з Рощин-Інсаровою і її обіцяння навіть аванс тепер дати. Міролюбов запитав телефоном редактора Ал[ександрінки-?] і той сказав, що п’єса прийнята чи то пак ухвалена комітетом і рекомендована театрові. Останнє слово за дирекцією, яка зробить усе, що хоче Рощина-Інсарова. У вагоні. Панна з губами Кохи. Погляд, як у Л. М., як у нареченої Левка. Слідкування її за своєю матір’ю; чи не поміча та її поглядів, занадто довгих і пильних. С. — 5. 
30.	IV. Четвер. 
Приїзд до Москви. Прогулька в Петрово-Розумовський парк з компанією Ржевського. Дежурство Кохи. С. — 10. 

ЗАГАЛЬНІ ЗАПИСИ ЗА ТРАВЕНЬ 
20. V. 
Які надзвичайно дурні ці германські авіятори: вони тільки те й роблять, що кидають бомби на жінок і дітей. Вони зовсім не цікавляться ні залізницями, які їм начальство, мабуть, наказує перервати, ні складами зброї та припасів, які грають таку ролю в ході боїв. Германські авіятори по глупості своїй нічим цим не клопочуться; вони тільки вбивають жінок та дітей. Коли б не прочитав про їх польоти, неодмінно дізнаєшся, що там то пролетів аероплян чи цеппелін, кидав бомби і ніяких шкод не зробив, а тільки вбив старого чоловіка, жінку, дітей. Ці дурні, безглузді варвари так люблять убивати дітей, що, коли вб'ють парубка, то й то називають його дитиною. Сьогодні така звістка: ”В Барі (Італія) оди'н з снарядів розірвався на даху приватного будинку, при чому осколком був ранений ’15-летній ребенок’, що хутко помер від ран”. Більш нічого той дурень не зробив і полетів собі далі бити дітей. 
І в той же час наші та союзницькі авіятори ніколи ні одного приватного чоловіка не вбивають, вже не кажучи про жінок та дітей. Вони раз-у-раз точно попадають туди, куди хотять. А хотять вони тільки те руйнувати, що служить ворогові в бою. І через те завжди можна прочитати, що наші авіятори кидали бомби і зруйнували якийсь важливий міст, склад пороху, залізницю і таке інше. Ніколи ще ні одної дитини вони не вбили. Це інша річ, це чиста гуманність, благородство, а головне — розумне вживання своїх засобів. 

Весь час, як я переїхав з України в Росію, я живу під знаком блощиць. Це добрий тон кожного помешкання — блощиці. У нас вони служать прикрасою тільки маленьких готелів, де міститься біднота. Тут же, в найкращій кватирі можна зустрінутися вночі з цими культурними кузочками. Дачі вщерть набиті ними, приватні квартири також; наймодерніші готелі мають їх так само, як і паршивенькі меблірашки. Вчора жалівся мені Рж., що в його помешканні, за яке він платить 108 р. у місяць, кишять блощиці і нема змоги їх вивести. Ми найняли в чистому пансіоні в Царицино, де живуть і жили тільки інтелігентні люди, помешкання. Вночі Коха була атакована фалангою блощиць. Ми наймаємо окрему дачу, де жив хазяїн — інтелігентний чоловік, де не було дачників. Питаємо у покоївки про блощиць, вона відповідає: "Простите, барьіня, но клопов у нас нет”. (Коли їй доводилось давати негативну відповідь про щонебудь, вона додавала кожний раз "простите”). Здається, навіть трохи образилась. Але я запалив сірничка, присвітив до стіни і зараз же побачив на ній прилиплу, суху, іржаву блощицю. 

Усю зиму ми вели уперту, невтомну боротьбу з ними. Вивели, заспокоїлись трохи. Але з сусідніх номерів виїхали пожильці, і блощиці почали переходити до нас. Якась кругова порука у них. Невже це не є характеристичною ознакою певного ступеня культурности народу, в якого інтелігенція спокійно лежить серед блощиць? 

21. V. 

Учора я читав, що високоавторитетні російські воєнні вчені категорично заявляють, що Перемишль стоїть твердо і взятий не може бути. Днів два тому читав також, що ця фортеця має для російської армії надзвичайно важливе значення. Не зважаючи на руїну деяких фортів, Перемишль грає велику ролю в галицьких боях. 

Сьогодні ж читаю, що високоавторитетні воєнні вчені визнають, що Перемишль майже ніякого значення не має і що падіння його це навіть краще для нас. 

Власний кореспондент "Русских Ведомостей" Осорґін127 пише: "Італія не продає своєї совісти на германських базарах”. Цікаво, чи продає свою совість Осорґін і за скільки? Навіть французи колись показували пальцями на цю хитру перекупку і обурювались її торгуванням, навіть у Росії про це писали, а Осорґін не помітив ніякого торгування у тої рицарської нації, яка зараз же повстала в оборону справедливости, як тільки дізналась про порушення її. 

Другий кореспондент з Греції пише: "Терпець Греції тріснув і весь грецький народ вимагає повернення Венізелоса”, а значить, війни. Весь грецький народ хоче війни! 

Боже, якої думки про російських читачів своєї газети цей писака. А, може, йому до читачів нема ніякого діла, а тільки до кількости рядків своїх дописів, які, для того, щоб бути оплаченими, повинні бути патріотичними. 

Добре, хай патріотичні, але патріотичність і глупота не те ж саме. 

Кінчається життя в меблірашках. їдемо в інші. Тут була російська культура зимою, а там — літом. За цей час я виніс декілька вражень з цеї побутової російської культури. Вони не дозволяють мені захоплюватись нею. Сказати б краще: я почуваю втому від бруду, блощиць, дверей з пружинами, грюкаючих так, що на голову з стелі сиплеться білий порох штукатурки, від вічно засмічених клозетів, у які дами і джентлмени кидають щось таке, що забиває їх днів на 3-4. 

23. V. 
Ми оселились у старому, недобудованому двірці Катерини II. Про цей двірець ходить таке оповідання: один з фаворитів Катерини вибрав місце для цариці, викопав там став, засадив величезний парк і став будувати двірець. Коли цей двірець був уже майже до кінця виведений, фаворит привіз сюди Катерину, щоб показати його їй. Але цариця рішуче не вподобала двірця. "Що ви, поховати мене хочете в цьому склепі?" — сказала вона і категорично зреклася жити в цьому "склепі”. 

Я гадав, одначе, що цариця в даному разі трохи вередувала: нічого ані страшного, ані хмарного, а тим паче похожого на домовину в цім двірці не було. Просто, фаворит той, мабуть, уже не був у фаворі... Тепер, розуміється, двірець той має інший вигляд. Це, власне, самі стіни, височенні, червоні, цегляні, облуплені. На дахах і в щілинах стін ростуть молоденькі деревця, вітер гуляє в прольотах вузьких, високих вікон з загостреними верхами. 

В одній частині двірець трохи більше зберігся, і тут хтось колись приметикував цілий ряд кімнат. У деяких, як наприклад у наших, стелі півкруглі, з виїмками над вікнами, неправильної форми, похожі на перерізану пополам паляницю. Вони мені нагадують ”13 отделение госпиталя”, де я колись лежав, удаючи хворого. 

Хазяйка цих номерів — стара жовто-сива пані Ракова. Вона сама про себе каже, що в неї така вдача, що хто її пізнає, той готов за неї душу віддати. Нас вона, ніби, надзвичайно хотіла мати в себе пожильцями, бо ми з першого разу вподобались їй. Вона хоче жити з такими ж людьми, як вона сама, інтелігентними, розумними, інтересними. Інші хотіли найняти в неї ці кімнати, але вони їй були не до душі і через те вона навмисне загилила їм таку ціну, якої ті не могли їй дати. 

Цікаво, чи вона хоч робить якісь варіяції, балакаючи з наймаючими кімнат і роблячи їм компліменти. Балакуча ж старенька до того, що я боюсь піти до неї однести гроші за кімнати. Вона швидко не випустить, допавшись до слухача. 

В номерах живе співак, кучерявий, вихрястий і сивий панок, якого я раз-у-раз зустрічаю в коридорі з піднятим коміром піджака. 

Є старий фармацевт, наш сусіда, який, приходячи вночі додому, страшенно тупотів і грюкав. Коха пішла до нього, поговорила з ним, і тепер його абсолютно не чути. Нам уже соромно страшенно, що ми стіснили людину, і Коха хоче купити квіток і непомітно поставити йому в хату, як подяку за делікатність, чи що. В Росії делікатність це така рідка річ, що наш сусіда формально нас зворушує і соромить своїм тихим поводженням. Він уже не кидає черевиків об підлогу о 1-ій годині ночі з таким грохотом, що дзвякотять склянки на умивальнику, не гарчить стільцем, не грюка дверима. Коха сказала, що в неї невроз серця. 

Це була одна єдина перешкода, яка стояла нам до того, щоб добре себе почувати в цьому "склепові”, якого злякалась Катерина. Я нічого не мав би проти, щоб мені хтось збудував такий будинок і запропонував оселитись. 

25. V. 

Газети намагаються довести, що перехід Перемишля в руки противника — річ малозначна, не граюча ніякої ролі в загальному ході кампанії. Приводяться підтвердження цієї думки, опінії французів і англійців. Але французи погано піддержують. Вони зрівнюють теперішнє становище руських з тим становищем, у якому вони самі були в серпні, вересні й жовтні. Погана втіха. 

Цікава рисочка. В одному з оповідань Чірікова128 є таке місце: в багатому поміщицькому домі ночують гості, молоді студенти, що приїхали на полювання. Майже всі вони закохані в сестру товариша-хазяїна, внука поміщиці. Через це ні вони, ні дівчина вночі ніяк не можуть заснути і шепочуться, вертяться. Бабка, нарешті, сердиться і кричить унучці в сусідню кімнату, щоб та вже спала. Але унука у відповідь кричить їй, що кусають блощиці і через те вона заснути не може. — Блощиці то блощиці, — каже бабуня — але є ще щось і інше. 
Цікава рисочка тут та, що в багатому поміщицькому домі блощиці не викликають ніякого здивування, огиди; вони визнаються цілком можливими; бабуня не думає навіть дивуватись і перечити, вона згоджується, що блощиці є, що вони можуть теж не давати спати. І Чіріков не дивується, навіть не помічає, і він визнає цілком нормальним існування блощиць в інтелігентному поміщицькому домі. 
26. V. 
Князь Є. Трубецкой129 у статті "Достоверность победьі" ставить філософську проблему: що перемагає в житті — дух чи матерія? І відповідає: дух. А тому перемогти в боротьбі народів повинна Росія, а не Германія, бо перша є виразниця духа, а друга — матерії. "Наше превосходство заключается в том принципе, за которьій мьі боремся”. Принцип Росії — "собирать народьі в одно целое”... ”Та сила духа, которая собирает на- родьі для общего дела, рано или поздно докажет своє превосходство над техникой”. Цікава проблема, хоч і стара, хоч і в неможливій старій постановці. Трубецкой вірний собі: він собі ділить усе на дві половинки: — дух і матерію, і більше нічого знати не хоче. Але все ж таки цікаво, що справдиться з цих непохитних тверджень Трубецкого? 
29.	V. 
У сьогоднішніх газетах вміщено звернення до граждан Москви не громити німців. "Граждане" ці вчора великими купами ходили по місту і розбивали всі магазини, які мали прізвища, не схожі на російські. Таким чином розбили багато французьких, англійських, італійських, чеських магазинів. У громил були, крім того, списки німців з адресами. Вони ходили по цих адресах, вривалися в помешкання і били, трощили, нівечили все, що попадалося під руку. Поліція стояла і дивилася цілком спокійно, навіть поскидавши капелюхи, бо громили мали при собі царський портрет і співали "Боже, царя храни”. Кажуть, що навіть Адріанов130 ішов попереду всіх. Траплялись випадки, що офіцери руської армії хотіли оборонити себе і своїх родичів, але не могли, бо у них були не руські прізвища. Чулись такі розмови: 
— Он-он німецька вивіска! Банк — Зто немец! Туда! — Розгромлено багато фабрик, у яких виробляли продукти, дуже потрібні Росії. Так розбито Келлера, що виробляв медикаменти, яких не дуже густо й так.
Почалося з вимоги робітників видалити німецьких робітників чи служащих з деяких фабрик. Потім до цього прилучились випадки холери, яку зараз же пояснили тим, що німці отруїли воду. Вимогу робітників задоволено не було і розпочався погром. Тоді партії громил, хуліганів і всякої наволочі почали гасати по городу і живитися. Щоб надати собі духу, порозбивали наперед льохи і магазини вин, понапивались і тоді вирушили. Оповідають, що в деяких льохах загинуло багато цих "діячів”. Вони повипускали з бочок вино. Вино розлилось і затопило підвал. Громили падали і захлинувалися. Інші, не знаючи того, звалювались до них і, напившись, теж падали. Далі ще і ще. В інших місцях, зчинивши пожар, ці нещасні людці, захоплені вогнем, теж гинули. Крім того, сьогодні вже стріляла поліція і чимало робітників полягло під її кулями. 

Оповідають, що вигляд Москви в ці дні надзвичайний. На вулицях люд, в різних кінцях дим, вогонь (до 50 пожеж), летять пожарні, біжать люди. Магазини то зачиняють, то відчиняють, бо навіть руські купці не певні за себе, — громили можуть же легко перейти і до їхніх магазинів. (Як курйоз приводять випадок, коли поліцаї боронили якусь єврейську крамницю і кричали: — Куда? Зто жидовская лавка. Нельзя!). Кузнецький міст, М’ясницька, Іллінка, — найкращі вулиці Москви в руїнах, димі, вогні. На бруку і тротуарах валялись квітки, оксамит, тріски від роялів, черевики, черепки дорогоцінних ваз, скло, папери, конторські книжки. Дами в модних капелюхах хапали з розбитих вітрин білизну, спідниці, хустки і засовували собі за пазуху. Солдати, чиновники, двірники, підлітки оберемками таскали награбоване в подвір’я і ховали. Один офіцер побачив біля магазину обуву солдата, який перезував свої чоботи на лаковані штиблети. Офіцер обурився і підійшов до мародера: — Тьі какой части? Что тьі здесь делаешь? Мародерствуешь? — Але солдат навіть не підвівся, а офіцера зараз же отовпили громили і почали кричати: — Он за нас кровь прогивал, а тут за немцев вступаются. — Офіцер мусів вийняти шаблю і з голою шаблею тікати від озвірілих погромщиків. Вранці сьогодні по лінії трамваю В лежали рядами якісь обідрані істоти, як трупи, в крові, в блювотині, мертво п’яні. — Что зто, трупьі? — байдуже спитав один з околодків, що кудись їхали. 

У результаті Москва має "осадное положение”. 


ШОДЕННІ НОТАТКИ ЗА ТРАВЕНЬ 
1.	V. П’ятниця. 
Інцидент в лазареті. Чистолюбство Я. М. і обурення Кохи. Зібрання з болгар. Жаль Любови Михайлівни на біль від відношення до неї Кохи. Вияснення болгарам. Союз. В. Г. С. — 8. 
2.	V. Субота.
[Запису нема. Стоять тільки часто вживані автором символи — коло, чорний квадрат і С. — 8.]. 
3.	V. Неділя. 
Невдала гра в шахи з Ржевським. С. — 8. 
4.	V. Понеділок. 
Візита ИІурк. і Корж. Верональ через ванну. С. — 8.
5.	V. Вівторок. 
Лист від Євгена Харламповича про хворобу. (Нове виявл. бр. P-й). С. — 7. 
6.	V. Середа. 
Думки про розх. Корж, і два мати йому. Візита 3. Г. С. — 8. 
7.	V. Четвер. 
Шукання дачі в Петр. Роз. Зустріч з добродієм, співробітником ”Утр. P.”. Його владні крики: "Дворник!”. Нахабні розпитування всіх. Ніби має 200 р. за аркуш за якусь книгу, що пише. Маса комарів. 36 у Сім. і нов. журнал.131 С. — 8.
8.	V. П’ятниця. 
Шукання дачі в Петр. Жах перед російською культурою. 
9.	V. Субота. 
Шукання квартири. "Барский особняк”. Дежурство. Візита Як. Андр. С. — 8. 195
10.	V. Неділя. 
Поїздка в Цар.132 Наймання дачі в пансіоні. Турбота про тишу дому. Лист від Есфір. С. — 6. 
11.	V. Понеділок. 
На Воробйових горах з Сім.133 У Моргулісів з Кохою. Сон про божевілля Кохи. Жах і одчай. Листи від Євгена Харламповича і Міролюбова. С. — 8. 
12.	V. Вівторок. 
Перша гроза. Шахи з Як. Андр. Провожання Л. М. Тяжке враження від хлопчика і його відношення до батька, до всіх, — глибоко егоїстичне, неуважне. Крик його у вагоні. В сінема з 3. Г. Неприємна телеграма від Лисиченка з приводу векселя. С. — 6. 
13.	V. Середа. 
Ще телеграма від Козлика з приводу іспиту. Вагання, чи їхати Косі в Харків. Неможливість добути білети. Черга на вулиці. Канікули. Розмова з Кохою про "робочу обстанову”, непомагання її як товаришки мені в охоті до праці. С. — 9. 
14.	V. Четвер 
БОТ. Відсилка векселя Лисиченкові. Лист до Козлика. С. — 6. 
15.	V. П’ятниця. 
Читання Хатха-Іога. Історія з валізкою С. — 6. 
16.	V. Субота. 
Від’їзд Кохи в Царицино. Засідання з приводу журналу. С. — 6. 
17.	V. Неділя. 
Коха телефоном з Царицино сповістила, що в нашому будинку не можна жити. Я в Царицино. Безпорадне становище. Дежурство. С. — 7. 
18.	V. Понеділок. 
Знову шукання помешкання. Зруйнована мрія про дачу з меблею. Блощиці всеросійські. Вексель від Лисиченка. Дача Мейєра. С. — 8. 
19.	V. Вівторок. 
Хмарно, хмарний ... [Нерозбірливе слово]. Коха в лазареті. Там і ночуватиме. У Ржевського. Спирт ЗГ-а, російське шампанське. Шахи. Сон з мокрим рушником — 7. 
20.	V. Середа. 
Сонце. Зміна світла. Знов шукаємо дачі. 100 р. від Міролюбова. Винайм 3-ох кімнат у двірці. Напружене чекання... [Нерозбірливе слово]. Через те не пішов спати. С. — 5. 
21.	V. Четвер. 
Коха провожає Н. М. на Кавказ. Шахи у Ржевського. С. — 7. 
22.	V. П’ятниця. 
Виступ росіян з Перемишля. Виїзд у Царицино. Виїзд Гр. Конст. С. — 8. 
23.	V. Субота. 
Сусіда-фармацевт, дідок, ходив і стукав до інших. С. — 6. 
24.	V. Неділя. 
Балачка Кохи з дідком-сусідом. Його стурбованість, делікатність і бажання зробити все, що хочуть. Шахи з Сьомою. Кожний мій зівок вважається ним за власне уміння. С. — 8. 
25.	V. Понеділок.
 Холод і дощ цілий день. Небо в олов’яних хмарах. Ранок під ялиною, що вітами ховає від дощу, як парасоля. Дежурство. С. — 8. 
26.	V. Вівторок. 
Пробую писати "Сояшник”. Лист від Козлика про іспити. С. — 8.  
27.	V. Середа
’’Сояшник" — 6. С. — 7.
28.	V. Четвер.
 "Сояшник" — 5. С. — 5Уг. 
29.	V. П’ятниця. 
’’Сояшник" — 7. С. — 5’/г. 
30.	V. Субота. 
Поїздка в Москву. Руїни погромлених магазинів. Лист від Александри Африканівни, в якому Левко відмовляється від книгарні. Скрізь розмови про погроми. "Осадноє положеніє”. Верональ. С. — 7Уг. 
31.	V. Неділя. 
’’Сояшник" — 3. 
Шахи з Сьомою. Нездатність людини визнати очевидність: ще ні разу він не признав, що програв через те, що другий краще зіграв. ”Я прозевал. Ну, я же не заметил. Я что то зеваю. Нет, я сдаюсь, я просто не видел того”. Листи до: Александри Африканівни, Вал.,134 Козлика, Лисиченка. С. — 9. 

ЩОДЕННІ НОТАТКИ ЗА ЧЕРВЕНЬ 
1.	VI. Понеділок. 
Холод знов. Парк порожній. Мокрі алеї відганяють хмарністю пустельности. Тільки сторожі з заіржавілими револьверами на боці іноді як привиди з’являються денебудь біля колон "миловидів”. 
У Кохи знов неприємності в лазареті. Була комісія і звеліла виписувати всіх хворих як здатних до служби. Бо велика потреба в солдатах. Коха хвилюється: як же хворих людей виписувати здоровими? А лікарі-колеґи дивуються з неї: "Адже ви не відповідатимете, коли вони там помруть?”. Відповідальність ці добрі люди розуміють тільки перед начальством. Новий завідувач не може їй простити, що вона була в добрих відносинах з тим чоловіком, з яким у нього були погані відносини. Він, очевидно, не може також зрозуміти того, як Коха не упадає перед ним, як інші, що були приятелями бувшого завідувача (ворога його). І це утворює натягнутість. Я порадив Косі наплювати на цього дурня, а коли він почне виявляти якусь агресивність, запитати його: чого він хоче від неї? Щоб вона пішла з лазарету? Добре, вона піде. От і все хвилювання. С. — 8. Невідомо, якими шляхами... 
2.	VI. Вівторок. 
Прохід по парку та в лісі, за парком. Увечері прохід по лі - сі чи під ялиною. С. — 8. 
3.	VI. Середа. 
’’Сояшник" — 6. С. — 7. 
4.	VI. Четвер. 
"Сояшник" — 2. С. — 7. 
5.	VI. П’ятниця. 
У лікаря Даля. С. — 6. 
6.	VI. Субота. 
’’Сояшник" — 2. Верональ. С. — 71/2. 
7.	VI. Неділя
"Сояшник" — 5. Гості. Суперечка на політичні теми. Верональ. С. — 7. 
8.	VI. Понеділок. 
Лист до Александри Африканівни. Коха хвора. Лист від Міролюбова про підписання контракту. Стаття про В. В. в "Екатеринославской мьісли”. Обдумування "Сояшника”. Лист до Міролюбова з приводу контракту. 
9, 10, 11, 12, 13, 14, 15. VI. 
Хвороба Кохи. Кінець ”Сояшника”.135 
16. VI. 
700 р. у "Землі". 

ЩОДЕННІ НОТАТКИ ЗА ЛИПЕНЬ 
27. VII. 
Кінчився (ніби) період несподіваних великих холодів та дощів, нечуваних у липні. Вже два тижні, як приїхав від Козлика.136 Позавчора був Фрем, оповідав про стан речей. Від нього дізнався про події в Катеринославі. Тепер зрозуміло, чого мовчання і що там сталося. 
Перевірив переписаний екземпляр "Сояшника”. 
Останнє -ч було четвер 22. VII. Постанова в нед., але тяжко, почуваю вже тепер. 
Коха лежить в гамаку на сонці. Вона дуже стомлюється. Вчора гостила в нас Надя. Сьогодні попрохала в мене мої книжки й неодмінно з написами від автора. Для чогось їй це, очевидячки, потрібно. 
Стаття — ”В чем наша сила" для "Украинской жизни”.137 

ЩОДЕННІ НОТАТКИ ЗА СЕРПЕНЬ 
2.VIII. 
Початок ”Злоч[инства]”.138 
3.	VIII. 
Листи до: Сад[овського],139 Лисиченка, Козлика, Зіновія Григоровича. 
4.	VIII. 
БОТ. Лист до Міролюбова. 
17. VIII. 
100 р. від Міролюбова. 500 р. з "Землі”. Переїзд Кохи в город. [Далі йдуть таємничі цифри у квадратиках до кінця серпня і до кінця вересня. Серед них можна вирізнити такі записи]: 
300 р. "Земля”, 26. VIII. БОТ. 20. IX. БОТ. 14. X. [З правого боку занотовано]: 28. IX. 15. "Розп’яті”.140 

ЗАГАЛЬНІ ЗАПИСИ ЗА СЕРПЕНЬ, ВЕРЕСЕНЬ І ЖОВТЕНЬ 
20. VIII. 
Картина неустроєного помешкання. Портрети, гравюри, рами стоять, притулившись до стіни, соромливо показуючи свої запорошені спини, мотузки з старим павутинням і картони. На підлозі безпомічно лежать дзеркала. Вони такі великі, поважні, і в цій позі мають глупий вигляд. Стільці перемішалися з фотелями, годинник мовчки лежить на канапі з висолопленим набік язиком-маятником. В спальні стоять на підлозі тарілки, чарки, карафки. На валізках лежять книжки, щітки, цвяхи. Каналізація не то функціонує, не то ні. Від електрики висять на стелі лише хвостики, наче там поховались пацюки, від яких тільки хвости лишилися. Вікна голі, нудні, самотні, без завіс. Від нових меблів по всьому помешканні стоїть солонкуватий запах скипидару і тількищо обструганого дерева. Кімнати ще чужі й холодно-стримані: в них ще нема затишку пережитого горя й радости. Ще невідомо, де стоятиме та річ або та, і через те всі предмети мають розтеряний, безпорадний вигляд, товпляться, як стурбовані мужики в передпокої начальства.
 Коха в лазареті і, розуміється, запізнилась, і ми з Раїсою терпляче дожидаємо її. Я час від часу здіймаю нагар із свічки і поглядаю на лямпу в їдальні, щоб не коптіла. Я стомлений минулою безсонною ніччю, останньою в двірці, де по височенному коридорі люди бігали з таким шумом, ніби коні по дошках мосту. І от і двірець, і стара арендаторша цього безглуздого будинку, яка переконувала нас, що ми, пізнавши її, віддамо за неї душу, але з якою ми свідомо і навмисне не попрощались виїжджаючи, і симпатична, мила Лена, і мошка, що засіяла стелю так, ніби її намазали чорною ікрою, і гніздо ос, — ось уже все це стає минулим, уже непомітно й чудно губить неприємні фарби і укладається сумом у душі.
 І мимоволі встають питання: а що то пройде шляхом нашого життя в цій кватирі? Обхоплює цікавість, як за грою в карти. 
2. IX. 
Життя в Росії тепер подібне до якоїсь тягливої, тяжкої, моторошної гри в карти. Кожний день, як нова здача карт, хоробливо хвилююче цікавить: ану, що тепер, чия вигра, які комбінації склались, що віщують? Починаючи з відходу з Карпат, гра стає все інтенсивнішою, перекидаючись з фронту на тил, на війну внутрішню. З кожною поразкою там, з кожним галасливим відкриттям дезорганізації в постачальних військових сферах, з кожним виявом Грандіозних крадіжок, обманів, нахабства і злочинного відношення до свого ж власного краю "вершителів" долі його — хвиля за хвилею, вище та вище здіймається політична свідомість і одважність нещасних росіян. Вони тільки тепер починають бачити, що не досить мати безліч "сірого вещества" на фронті, але треба ще мати його і в головах "сірих богатирів”. Треба багато дечого, чого нема в Росії. Шапок багато, а що під шапками? Нахвалятись закидати ними можна, але що з того? Настав час розсудливого відношення і стоїть зойк по країні від жаху й одчаю. Спочатку "чорний бльок”. Він хотів узяти владу в свої руки. Але зробив тільки те, що подав ініціятиву "прогресивному бльокові" до гуртування. І почалася ще більш завзята гра. Пішла карта прогресистам, заплескала країна, радіючи і потішаючись хоч тим, що хоч одного ворога переможе. Зашамотілися городські думи, земства, кооперації, загомоніли прикажчики, купці, громадські діячі, посипались резолюції від людей, які досі і не мріяли про це, — весь край пройнявся одним бажанням і зойком: геть, ідіть собі геть! От-от хоч один ворог мав злякатись і відступити. Уже почали ділити шкуру ведмедя, роздаючи міністерські потфелі "облеченньїм доверием страньї" Львовим, Гучковим,141 Шінґарьовим,142 навіть Мілюковим.143

 І... геп! упала бомба і розігнала ділильників: сьогодні напевне вже відомо, що Думу буде 3. IX. розпущено. Кінець портфелям, карта перейшла до чорного бльоку. Настає гра "укрепления власти”. Міністер ”у халаті”, старий, спорохнявілий дід побиває всю Росію. Це досить цікава гра. Невеличка купка спорохнявілих халатників виступає проти купців, фабрикантів, робітників, селян, земств, городів, кооперацій, проти всеї армії, складеної з цих же елементів, проти парляменту вибраного з цих же елементів, проти 180-мільйонного народу! Сміливо. І цікаво, дуже цікаво, що скаже цей велетенський народ, ця величезна жижа, ця здоровенна худобина, якою може порядкувати немічний дідок. 
А ми, українці, як були вже веселенько настроїлися! В Харкові газетка, в Москві газетка, в Одесі журнальчик, в Катеринославі журнальчик. У двох руських газетках відділи свої. Я статтю про негайність школи почав писати, половину навіть написав. Ого, тепер не ті вже часи, тепер нам мало преси, що там преса! Школу нам давай, гімназії, суд, автономію. 
Геп! — і нема нічого. А через що? Змінилась карта, більш нічого. В Росії важить карта: піде — добре, зрадить — сиди тихо, не рипайся. І все ж таки цікаво: як тепер складеться гра? Завтра повинен вийти указ про розпуск Думи. Що буде далі? 
17. IX. 

Гра ще тягнеться. Карта не перестає йти чорним. Вони, правда, трошки заганяються, але хто виграє, той може дозволити собі вибрики. Були козирнули "предварительною цензурою”, але зараз же схопили карту назад. Хід був сміливий, але хто знає, що на руках у противника, а раптом там дужий козир, і почнеться таке, що доведеться не грати, а тікати? Зміркували й надрукували "опровержение”, що всі, мовляв, донесення газет про "предварительную цензуру" не відповідають дійсності. Так. Навіщо, справді, ризикувати, коли можна грати спокійно і лагідними, "законними" способами побивати свого противника. Справедливо на раді міністрів зауважено, що леґальних засобів досить, щоб "обуздать”. 
Але противник не так то вже кротко приймає "обузданіє”. Настрій нагнічується, скупчується, електризується. Днів три тому наСтрєтєнському бульварі, вибухнув цей настрій у сутичці з поліцаєм. Про сутичку ходять різні версії. Одна з них така. Солдат гуляє по бульварі. Поліцай причепився до нього, щоб він забирався собі геть, бо солдатам, мовляв, заборонено гуляти по вулицях увечері. Солдат не слухався. Тоді поліцай штовхнув його, схопивши за медалю і зірвавши її. В той час підбіг до них офіцер і, вихопивши шаблю, оперіщив нею поліцая, крикнувши: — Хіба ж так б’ють? От як треба! — І перерубав тому плече. Зчинився гамір. Назбіглись поліцаї, зашамотілась публіка, стала кидати камінням у поліцаїв. Поліцаї збились докупи, вихопили револьвери й почали стріляти в юрбу. Юрба врозтіч. Але тут надбігли викликані кінні поліцаї й почали сікти тікаючу публіку нагаями. Трамваї кидались по чужих путях в різні боки. Але деяких зупинили поліцаї й почали обстрілювати з рушниць і револьверів. Казали, що навГть кулемет був. Другого дня юрба стояла біля дерева й розглядала слід у стовбурі: довгастий, як ранка. З другого боку теж була дірочка, куля пройшла наскрізь. Ходять чутки, що вбито чоловік 12, а поранено до 200. "Приватний успіх русскої зброї”, як прикладають тепер веселі люди. 
Газети мовчали, звичайно, не з власної охоти. Але на третій день дозволено їм було обережно висловитись. 
Сьогодні є в газетах чутка, що на нараді всіх міністрів у ставці царя постановлено Думу не скликати, депутації від всегородського і всеземського з’їздів не приймати і взагалі курсу ніяк не міняти. "Хоть час, да мой!”. Але про московський випадок у ставці відомо. Цікаво, які ходи будуть далі? 

Вчора Коха поїхала в Петроград підписувати контракт з Александрінкою.144 Здається, "Брехня" таки піде там. 
31. X. 
Нарешті вчора подзвонив Станіславський:145 — Можна просити автора "Розп’ятих”146 до телефону? — Я автор. — А, вибачте. Так от з приводу п’єси”... — І вибачається, що трохи задержав відповідь. Але це через те, що дав читати В. І. Немировичу-Данченкові.147 Той перечитав і знов передав йому. — Владимир Иванович от пьесьі в восторге. Он прислал мне подробное письмо-рецензию. Если хотите, я могу переслать его вам. Только не будет ли вам зто неприятно? Если бьі он с вами говорил, то вероятно в некоторьіх местах вьіразился бьі иначе. — О, нет, наоборот, такое суждение для меня самое ценное. — Обіцяв сьогодні прислати того листа. — А ваше какое отношение к пьесе, Константин Сергеевич? — Я прочитал только два акта и пока могу сказать, что вьі большой талант. 

Але... п’єса може й не піти в Художественном театре. Перш усього через те, що публіка не любить тепер нічого сильного, підносячого нерви. їй треба заспокоюючого, легкого, колисаючого. Через те прийшлось "Братьев Карамазовьіх”148 зняти з вистави, через те така порожня річ, як "Хозяйка гостинницьі”,149 має завжди повний збір. Але це тільки його особиста гадка. Можливо, що якраз і треба такі п’єси тепер виставляти. Друга причина: призов ратників. З Художнього театру в цей призов взято 15 чоловіка. Все залежатиме від того, як розкладуться ролі. Вирішить може тільки читання п’єси на Репертуарній раді. Але це читання незручне тим, що, коли п’єса не буде прийнята за браком артистів, то газети зараз же почнуть цькувати автора і казати, що річ бездарна і через те не взята Художнім театром. От як я ставлюсь до цього? Як же я можу ставитись? Плювати мені, що говоритимуть газети, аби сама річ була добра. Так само ставився й Чехов.150 Отже постановили, що я маю побачитись з Немировичем-Данченком. Сьогодні Станіславський подзвонить мені й скаже, коли й де. З усього цього я маю один величезний плюс: я маю підставу більше вірити в свої сили. Можливо, що, коли слово і мистецтво щось важять у розвитку життя, то я щось також зроблю. 

Дзвонив Немирович-Данченко. На завтра призначено побачення. 
Жак151 сповістив про якийсь лист з Швейцарії. 

1 9 1 6

 ЗАГАЛЬНІ ЗАПИСИ ЗА КВІТЕНЬ, ТРАВЕНЬ, ЧЕРВЕНЬ, ЛИПЕНЬ 1916 
Кошарбад,162 20. IV. 

Здається, сьогодні перший справжній весняний день. Один з тих днів, коли чуєш, як росте трава. Вишні в білому цвіті обліплені бджолами. Кожне дерево гуде, як вулик. Качки, курчата, гуси діяльно й заклопотано бігають по саду і дзьобають кузьочок. Шпаки сидять біля своїх будиночків і тріскотять, як маленькі бузьки. За загатою, у полі, дзеленьчать і булькотять жайворонки. Не вгаває природа. Не зважа на те, що люди нищять себе тисячами в цей час, вона собі родить і плодить, — хвала їй! 
Балакали з Євгеном Харламповичем про "победньїй конец”. Становище покищо таке. Розбита, знесилена, зодчаяна Германія заводить електрику по всій країні, освітлює не тільки великі міста, але й найдрібніші села й хутори, будує залізниці, заводи на руїнах, що зостались по відході руських, а переможниця Росія заводить лапті. Якого ж "победного" кінця треба? Чи буде розбито Германію, чи ні, а лапті є покажчик добрий! 
Хочеться під вільний час записати хоч коротенько деякі факти...153
Немирович-Данченко прийшов у такий захват від "Пригвождених”, що написав Станіславському величезного листа з приводу п’єси. Станіславський обіцяв мені дати його, але не встиг до мого побачення з Немировичем. А по побаченні... вже я й не допитувався. Злякав я Немировича ідеєю. Сказав, що Художній театр зробить велике діло, коли візьме під свою оборону справу перетворення людини й перебудови шлюбу. Після цих моїх слів він так виразно змінився в поводженні, що мені стало ясно, що сподіватись на успіх нема чого. Де ділись усі компліменти, які він казав мені, і бажання прийняти п’єсу під свою відповідальність. Пішов я з досадою і тяжким чуттям на глупоту людей, які замурувалися в якусь шкаралупу. 
А після того приїхали до мене "Золоті зуби”,154 і почалось тиняння. Ночування по готельчиках, знайомих, пансіонах, кімнатках; вишукування векселів; побачення Кохи з хитрощами її. Доброзичливість Вас. Миколайовича, який мав розмову з швайцаром про двох дам. Подорож у манастир, зимова дорога лісками, холод. У манастирі кімнат не знайшлося, тільки в підвалі чернець дав нам брудну хатинку з дерев’яними канапами і зателепаною підлогою. Знову подорож і потім у пансіон. Хазяїн Александр Григоров — маленький, з німецьким обличчям, в окулярах, розумний і симпатичний. Жінка поважна, рум’яна, з чорними, свіжими очима, — зубна лікарка. Обоє з склерозою, нервами, обоє працьовиті й совісні, абсолютно не похожі на хазяїв пансіону. Він з різними плянами, ідеями — дати своїм гостям спочинок справжній. Враження закордонного пансіону: чисто, порядно, щедро, затишно. Фотелі для лежання на повітрі, подвір’ячко для повітряних ванн, каток, лижі і т. п. Але прибутку мало і, мабуть, вони прогорять. Росія вертається до лаптів, а якийсь Александр Григоров хоче повітряні ванни. Пара закоханих молодожонів, син його і невістка. Вона хазяйнує і заміняє свекруху, коли та їздить в місто на практику. 

Різдвяні гості: "Цінний" Льова Соломонович і його жінка Берта Абрамівна. Віра Леонідівна й Александр Сергійович. Приязнь Берти Абрамівни до мене, розвиток її, погляди, зідхання, натяки, аванси, підходи. Все ні до чого. Позування Александра Сергійовича і його антипатичність усім. Гра в угадування задуманих слів, я як "маестро" в ній. Переїзд у Москву. Шукання кімнат, зміни їх і, нарешті, у жіночки француза, яка за комірчину, що колись коштувала б 15 p., а з пансіоном не більше 60, взяла з мене 130 р. 

Вистава "Брехні" в Александрінці. Рецензії петербурзьких газет і наше непорозуміння. Лист від Міролюбова з приводу заходів Єкатерини Николаївни і наказ негайно посилати телеграму товаришеві міністра. Приїзд Євгена Харламповича і Юлії Миколаївни. Нарада з ними, в результаті чого лист до Міролюбова з запитом, чи відомо Єк. Ник., що за справа у мене і за що вона береться? Відповідь: "Там" усе відомо, і минуле і навіть сучасне. їду в Петроград. Побачення з Міролюбовим, Єк. Ник., і, нарешті, з Бел.155 Тиняння, чекання, невиразність ситуації. І без певних результатів назад. І нарешті тікання на місяць в степ Кошарбада. 

24. IV. 
Прислав Жак коректу "Хочу!”. Перевірив і дав Панові, щоб той "виськав" руські вирази. Він знайшов, але такі, яких по- українському зовсім нема. І довелось лишити так. А все ж таки знов мені закинено, що я не вживаю народньої української мови. Тоді я сг.итав Пана: — Як буде по-українськи " ”? 

Одержав два листи від Кохи. Коли перечитав початкову фразу ”3і мною трапилась сумна подія”, відразу ніби тихо зсунувся в сіру, вогку, моторошну яму. Зразу почув, що трапилось щось дуже погане... І тепер з тої ями й не виходжу, так і лежу. І нема ні болю, ні смутку, ні навіть злости, одне тупе, сіре, важке байдужжя. Тільки як примушу себе і уявляю собі, як вона лежить там витягнена, обезкровлена, з своїми добрими, прекрасними, страждаючими очима, — в серце гостро, пронизувато коле жаль і хочеться галасувати, рвати, бити щось. Але що, кого, за віщо? Я навіть помогти їй нічим не можу, не можу приїхати й прийти до неї, припасти до рук її бідних, приголубити мою ніжну... А потім знов сіре, тупе байдужжя і тільки часом здивоване філософування: от як діється, мріяв так зустрітись, так раювати після довгої розлуки, приїхати до себе, в свою хатинку, жити, нарешті, разом і перші дні віддати зголоднілому коханню нашому. А виходить — приїду та й не те, що вона не зустріне мене, а де дінусь — не знаю, коли побачу її — невідомо, коли вона хоч ходити зможе — і те не уявляю. І хочеться повчаюче хитнути собі, як маленькому хлопчикові, і сказати: а бач, не загадуй наперед, пам’ятай, що є сили вищі над тебе і що схочуть, те й зроблять і з тобою, і з твоїми плянами та мріями... І нудно, і тоскно, і скучно мені тут без міри. Не прикладу, що робити, чим загаяти час. 

25. IV. 
Любов Михайлівна написала заспокоюючого листа. Але те, що вона взялась заспокоювати і писати замість Кохи, ще більше непокоїть мене. Одначе послав телеграму такого змісту, щоб повірили, що я заспокоївся. Л. М. пише, що Косі треба знати, що я заспокоївся. Я вже нічого не думаю і не уявляю. Я знаю, що нічого того не буде, про що я мріяв, що впало нещастя на нашу голову і треба його якось перенести. 
Тількищо чув сучасну казку. Жив собі один дядько та мав трохи грошенят. От раз приходить до нього німець та й каже: 
— Слухай, дядьку, маю я трохи грошей, хочу купити землі у вас у повіті, тільки не вистачає мені виплатити за весь шматок, що продається (200 десятин). Давай разом купимо та будемо хазяйнувати. 

Думав мужик, думав та й згодився. От купили вони ту землю й хазяйнують. Все у них ділиться нарівно — і робота, і заробіток. Тільки бачить дядько, що щось діється непевне: він, як мав стільки то землі, то так і зостався, а німець раптом узяв та й прикупив собі ще 100 десятин. Став уже той німець удвоє багатший за дядька. Тоді дядько й питається в німця: 
— Слухай, каже, Йогане, скажи мені, що то воно за штука така, що в мене, як було, то так і зосталось землі, а ти прикупив ще сто десятин. Адже у нас усе ділиться нарівно, і який мій заробіток, такий і твій. Як це воно так вийшло?

 Довго німець одкручувався, не хотів сказати, а далі й говорить: 
— Ну, добре, скажу вже тобі. Маєш тисячу рублів золотом?
 — Ні, не маю. 
— Ну, то збирай, як не маєш. А як збереш, тоді скажеш мені. 
От став той мужик збирати гроші золотом. Збирав, збирав, назбирав 700 рублів, а далі не втне, нема сили більше. Приходить він до німця та й каже: 
— Ну назбирав я 700 рублів, а далі не втну, сили немає. Що хоч, то й роби. 
— Ну, нічого, — каже німець, — давай сюди. 

Взяв ті 700 рублів, додав своїх 300 та й сказав тому мужикові одіслати всі ті гроші у Германію, ще й адресував. Мужик так і зробив, гроші послав, а сам став ждати. Жде він, жде, аж ось приходить на його ім’я з Германії посилка. Зрадів мужик, узяв ту посилку, поніс додому та швидше до неї. Розпакував, аж дивиться: там усе олівці. Одна пачка олівців, друга, третя. Самі олівці, та більш нічого. Схопило його за серце, побіг він до німця. 
— От бач, — каже, — Йогане, які твої німці: забрали у чоловіка всі його гроші та ще й насміялися: прислали ящик та повний олівців. 
— А ще що є там? — питає німець. 
— Та нічого більше! 
— А ну, ходім подивимось. 
Пішли вони до дядька. Повиймав німець олівці, одну пачку, другу, третю, повен ящик олівців. Аж дивиться дядько на самому споді усі стінки обкладені пачками банкнотів-грошей. На 10.000 рублів прислали йому за те золото. 

Казку цю було розказано з приводу аероплянів, що пролетіли сьогодні над Кронштадом. Один чорний попереду, а два біліші позаду. Вся челядь висипала дивитись. 

28. IV. 

Хороша річ верональ. Вона дурманить і притуплює всі чуття. Слова телеграми "Возможно понадобится операция. Приезжайте" — тільки світяться в мені холодним світлом, а не печуть, як учора. їду як у чаду. Можу не думать про те, що в Москві. 

А коли думаю, то знов, як електричними літерами. Один мент, як випив у Андрія коньяку, дурман одсунувся і бризнула пекуча туга з душі. Це як я їхав на звощику і дивився на каштани в цвіті, похожі на панікадила. І ще от що: не можу чути солов’їного співу без якогось неспокою і бажання придержати все це, приховати до того часу, як встане Коха. Почування таке, ніби це мені нагадує щось болюче. Та й справді: всяка краса для мене є Коха. Без Кохи нема краси. Я знаю, що це немов перебільшення, але не знаю, чи жив би, коли б не стало Кохи... Ні, не хочу думати таких речей, а то й верональ не поможе. Завтра все знатиму.
 2. V. 
Кошмар тягнеться. Коха в лікарні. Невідомо й досі, що в неї. Здається, більше те, що позаматочна вагітність. Значить, операція і ще місяць лежання в лікарні. Життя ніби намагається примусити нас вірити в забобони. Стільки мріяти про рождіння дитини, з такою побожністю, захватом і чистотою готуватись до цього, так обгортати це інтимною таємністю — і так прилюдно, боляче, з такими муками відмовитись від своєї мрії. Життя ніби хоче поглузувати, висміяти, примусити боятися його. Але не знаю, чи це йому вдасться... От я вже й вірю в те, що була у когось спеціяльна мета підсунути нам це лихо. Значить, все як слід. Тепер лишається молитись Богу і становити свічки за видужання. 
8. V. 
Завтра операція. Є трошки надії, що діягноза помилкова, що вагітність справжня. Коху лишив спокійною. На душі тривога гнітюча.
9.	V. 
Коли лікар розказував мені про операцію, він мав трохи гордости й задоволення: усе було так, як він казав. Потім повів мене до Кохи. Вона тількищо прийшла до себе і дивилась розплющеними очима. Під головою не було подушки. Я здивувався, що вигляд її був свіжий і дуже спокійний, ніякої блідости, жовтости, синяків, страждання. Хоч вона дивилась, але, здається, нікого не бачила. Принаймні, мене вона не помітила. Зачувши голос лікаря, зараз же спитала: — М. Л., що зробили? Голубчику, скажіть мені. — М. Л. сів на стілець і з такою ніжністю обняв її за голову і так милував її руки, що, здається, мати не могла б ніжніше зробити. 
10.	V. 
Сьогодні страшні болі. Прохала отруїти, коли буде перитоніт.156 Це другий випадок у моєму житті, коли на очі набігли пекучі, палючі сльози. Не знаю, чи помітила Коха. Біль почав потроху згасати і вона задрімала. 
Коли я дивлюсь на жінок, мені здається дивним, що вони ходять, перебігають через вулицю, і весь час хочеться кричати їм, щоб вони обережніше йшли... А на дітей без болю і жаської тривоги дивитись не можу. 
Три білесенькі колисочки стоять у прийомній. Троє дитинчат: одне, хлопчик, посередині, а дві дівчинки по боках. Одна смуглявенька, гарненька і дуже тиха: покричить, поплаче і стихне, як ніхто не підходить. Хлопча тримається поважно, спокійно і цілий день спить. Зате третє, — або кричить, або смокче щось, крекче, пхикає. На колисочках білі запони, крихітні матрацики. 
11.	V. 
Снилося, що Коха померла. Лежала в маленькій дитячій домовині, з трубкою в устах. Лице і все тіло було завинене в руде, червоне запинало. Я держав у обіймах домовину і все старався, щоб Косі було зручно лежати. Часами мене обхоплювала свідомість, що Коха померла і я сам собі з жахом шепотів: — Кохи не стало, Кохи не стало... — Шепотіння далі переходило в голос, у крик, у ридання. Тут якась порожня пляма у сні і знов маленька домовина, рудяво-червоне запинало на лиці і гостра, пекуча, ріжуча свідомість того, що сталось... Цілий ранок був під враженням цього сну. В нещасті є багато приводів стати забобонним. Мимоволі чоловік починає думати, що певний стан речей утворює сни, а що сни віщують якийсь новий стан. Старий спосіб думання непомітно надихає моторошні гадки. ”А що, коли це є віщування чогось злого? Що, як я приїду в город, а мені скажуть, що Коха померла, або що стан її погіршився?" 
Нічого такого не сталось. Біль зник, температура не висока, вночі спала. Тільки шлунок після анестезії, починаючи функціонувати, виробляє багато газів, гази напирали на рану і це часом давало біль, окрім того, мучило само собою. 
І от тут знов підтверджується те спостереження, що хворі люди — частіш усього люди холодні, байдужі егоїсти. Коха, ця найтепліша, найсердечніша, найальтруїстичніша людина, яку я знав досі, вчора стала звичайною людиною. Не злою, ні, не егоїсткою виразною, а такою, яких є 90% усіх людей. А може, це просто те, що вона в ту годину, коли я був, увесь час мусіла тримати всю увагу на шлункові, на тих почуваннях, які мучили її? Так, це найвірніше. Але яка ж повинна бути велика сила її лю- бовности і добрости, коли вона навіть і в цей час устигала турбуватись про те, що мене мучить своїм стражданням... І тільки гострі моменти зводили її до рівня звичайних людей, і тоді вона і дратувалась (знов таки трошки), і сльози на очах були, і жалілась ледве-ледве. Бідна моя, прекрасна Коха. 
21. V. Старцювання збірщиків стає все настирливішим. Вони, як мухи восени, липнуть і в’їдаються в перехожих. Показник настрою "тилу”. Нунка хутко вийде! Нарешті, спочинемо трохи!. 
14. VII. 
Коха на дежурстві. Сіра, вогка, мовчазна самота. За парком, на чужій дачі, басом гавка часом пес. Сюрчить цикада чи коник. Пронизувато, гидко вищять щурі, ганяючись один за одним над дачою. Ледве чутно доносяться дитячі голоси. Вогка зелень стоїть, не ворушачись, немов чекає нового дощу. Все літо безперестанку з неба ллється, ллється, неначе там щось попсувалось і небо не може держати випарів землі. Квітки в нашому садку витягнись угору, поробились велетнями, а не розцвітають; все сонця шукають, до нього тягнуться, а його катма. 
Сиджу стомлений. Знайшов собі нову біду — малювання. Простоюю з квачиками й палітрою перед якоюсь своєю нікчемною мазаниною годин по п’ять-шість і не можу одірватись. І тут пристрасть, захоплення до цілковитого безрозсудства. Кілька разів уже рішав викинути фарби й квачики, але ставало шкода. Сила повинна бути не в тому, щоб знищити зверхні явища, не в тому, щоб викинути фарби, а щоб могти правувати собою, не брати їх, коли вони лежать перед тобою. Мудра думка, але... її треба вибороти в собі, щоб вона була дієвою. 
16. VII. 
Дачна мода: велика кольорова хустка на плечах. Кольори: жовтогарячі, червоні, зелені, білі. Вся яскраво насичена фарбами. Дачниці нагадують "малявинських баб”. Через те од них, здається, тхне потом, дешевим ситцем, оливою й шкурою нових козлових черевиків. Хустки роблять дачниць вульґарними, кацапуватими, опецькуватими. Кацапам у кожному разі треба не підкреслювати свою вдачу, а зм’якшати хоч удаванням европейськости. 

Пишу "Кирпатого Мефістофеля”.157 Часом обхоплює нудьга, огида і страшенна, злісна на себе, туга: для чого пишу? Як треба писати? Чи варто витрачати сили на нікому непотрібне, ні в якому відношенні не корисне писання? І знаю, що поради ні звідки не може бути, бо коли зібрати до купи поради всіх порадників, то вони понищать одна одну, а я знов лишуся сам з собою. Після 15 років письменницької професії я задаю собі питання: чи я маю право писати? Але що дає право? 
22. VII. 

П’ята година, а Кохи ще нема. Дощ січе з самого ранку, дрібний, густий, осінній. Холодно, вогко і темно так, що в їдальні не видно читати. На дачі тихо. Навкруги ніяких згуків, крім шелестіння дощу по листу та булькотіння води в ринвах. Одна якась капля капа на терасу так, наче кишеньковий годинник іде. Часом утихає, часом раптово сипне по даху, наче струсить вітер з дерев. З нудьги мажу Левків портрет. І мажучи думаю: так само ж, мабуть, і в літературі — досить мазнути десь коло губів одну, майже непомітну, рисочку, і вже міняється весь вираз лиця, саме лице і вся душа людини. 
А голова і спина тим часом горять від безсоння. Моє думання вночі — це свого роду розпуста. Але я цеї розпусти не віддам за добрий, спокійний сон чеснотних людей. Найкраще я бачу те, що пишу, вночі, коли тихо, темно навкруги і спить світ реальних речей. 

Вчора й сьогодні був Тр.158 Смуглявий, з довгим, синім, голеним підборіддям і жовтокарими очима з червоненькими жилками на баньках. Спокійний, стриманий. Він і М. найенерґійніші... Цікаво, що керує такими людьми? Захоплення, відданість, самолюбство, славолюбство. Знову плести павутиння. Втретє за цей кошмарний час. Невже знов обірветься? 

Читаю враження Вас. Немировича-Данченка169 в ”Рус[ском] сл[ове]”160 з подорожі на французький фронт. Як славно, весело, бадьоро живеться там, в окопах! Чудесна річ війна-чародійка. Як переродила людей! З хирлявих недобитків капіталізму поробила античних героїв. Як їм затишно там на глибині 15-15 метрів у землі, як гарно всі ліплять з гіпсу фіґури, а грають як чудово на зроблених з ящиків гітарах. Ото грають собі, грають, раптом сиґнал! Схопились, за рушниці, гайда в окопи. Жарти, сміх, глузування з бошів. А боші, як ті гади, лежять там, сичять із своїх окопів, і ні жартів у них, ні сміху, як б’ються, тільки стогін, лайка, прокляття. Пуальо з своїми офіцерами, навіть з самим Жофрем, ну просто, як брати менші, а там — витріщені од страху дисципліни очі, нагаї, зневага, ненависть, страх. Нікчемний народ боші, глупий, трусливий, неблагородний. Задавались кількістю своїх снарядів, — єдине, що в них було краще, ніж у союзників. 
21. XII. 
Колись я дуже дивувався, читаючи про те, що Гоголь радив письменникам (з власного досвіду) не випускати швидко в світ своїх творів і жалкував, що не попалив своїх. Я не розумів, через що це і навіть не зовсім вірив, що він справді мав таке бажання. Тоді я вже писав. І пам’ятаю, думаючи про себе, про свої писання, не знаходив потрібним нищити ні одного з них, ні одного рядка. Тепер я вже розумію Гоголя. Тепер я знаю, що напевне ні крихти пози й неправди не було в його жалкуванні. Три чверті з написаного мною я з щирою радістю згодився б знищити, але знищити цілком, не тільки з ринку, з бібліотек, але й з пам’яті тих, хто читав ті писання. 

Часом маю приємність по п’ятнадцятьох роках літературної діяльности, по такім поважнім періоді життя, після якого вже важко шукати іншого діла в житті, маю приємність задавати собі питання: чи маю я право займатися літературою, чи варте чогонебудь те, що я пишу. Інстинкти з часом розвиваються в людей. У мені настирливо говорить інстинкт громадський, який дає біль одної думки, що я, може, чиню шкоду громадянству, що я просто займаю чиєсь чуже місце. Цей же інстинкт жене мене до руської публіки. Я хочу собою возвеличити українське... (хтось прийшов)...161 

Різні нотатки за 1915-1916 pp., що не ввійшли до систематичних щоденних записів 

Шім-ан 
Височенний, тонкий, похожий на гімназиста восьмої кляси, що став на хідлі, одягши довжелезні штани. Личко довгасте, невеличке, з прилизаним набік білявим волоссям, прямим і масно блискучим. Колір лиця блідожовтий і також масний у синюватих плямках. Очі водянистосині, вусів майже немає, не дивлячись на ЗО літ, враження таке, що він голить їх, хоч цього, мабуть, ще ні разу не робив. Коли балакає, то лице часом нервово кривиться, немов щось кусає його за щоки. Балака переважно напружено, серйозно і досить невиразно — звуки, здається, заплутуються у нього в роті і вистрибують звідти всі разом, так що іноді не можна розібрати слів. Одначе посмішка бува часто дуже хорошою, м’якою і хлопчачою, особливо, коли він не говорить, а слуха, забувши про себе і про свої теорії. Тоді так і уявляється хлопчинка, білявий, задиркуватий і м'який. Мені здається, що теорії його мають під собою ґрунтом його походження, виховання і соціяльне становище. Родився він у Росії, жив тут до 18 літ. Але потім чогось переїхав у Німеччину, де й жив до останнього часу. З походження — німець, з виховання до 18 літ — руський, з 18 літ — знов німець. 
25. II. 16 
"Крилаті повзуни”.162 
"Чортобог”. "Аще доброє хощу”. "Посмішка чортобога" ("Летючі свині”). Дмитро Сергійович, Тетяна Михайлівна, Панас Сергійович, Євгенія Сергіївна, Ялинка, Мішель, Грицунь. Микола Євменович Костомаха. Білявський. Фідельман. Кашкін. 
1 дія 
Ялинка ходить по сцені, озирається, шукає на столику. Євгенія Сергіївна стискує плечима, дивується. 
2 дія 
Ялинка і Тетяна з квітками й газетами в руках. Ялинка захоплена квітками, питає, для кого. Тетяна не каже і питає, чи не бачила Ялинка її портмоне. Ялинка сміється: — Що, ти знов загубила? — Тетяна спішить до себе. 
3 дія
З книжками входить Грицунь Похмурий. Ялинка перекривля його, допитується, час такий. Грицунь не відповідає. 
4 дія 
Дмитро Сергійович пригноблений, стомлений. Грицунь виходить. Ялинка питається про причину настрою. Дмитро відповідає питанням, чи може Ялинка дати йому рукопис його книжки. Для чого? Знищити. Не хоче бути летючою свинкою, птеродактилем. Розказує, як зробив мерзоту і помстився за неї на другому. Палке обурення Ялинки й оповідання, як захопилась молодь його книжкою. Запевнення, що Тетяна неодмінно повернеться до нього, як прочитає. Про квітки: гадання, що то для нього. Добре. А як іде коректа? От з коректою щось трапилось, десь зникла, хтось украв з її хати. Чи не Євгенія Сергіївна? 
5 дія 
Тетяна і Мішель. Тетяна дивується й шукає гаманця. Мішель ретельно помагає. Ялинка також. Ялинка пропонує пошукати в сінях. Мішель зараз же підхоплює. Обоє виходять. 
6 дія
 Тетяна теж хоче йти. Дмитро зупиняє її і просить вислухати. — Ні, ні, ні. — Злякано виходить. Але зараз же вертається і питає, чи вже може пустити її. їй тяжко жити в домі чужої їй людини, жити на її кошти. Вона почуває себе паразитом. Вона хоче сама себе содержати. Дмитро прохає ще місяць, даючи їй повну волю жити, як вона хоче. Тетяна каже, що подумає. Виходить. 
7 дія
 Спішить Мішель. Підлабузнюється, просить грошей. Дмитро докоряє йому, що живе чорт-зна як. Той присягається, що ось- ось все кине, аби йому тільки поїхати за кордон та полікуватися гіпнозою і психоаналізою. Тоді піде все інакше. Знов молить позичити грошей. Дуже скрутно. Дмитро вагається. 
8 дія
Під час балачки непомітно входить Євгенія Сергіївна з портфелем у руці, з костуром. Різко нагадує Дмитрові про його обіцяння. Дмитро і Мішель ніяковіють. Мішель іде у вітальню і видно, як сідає за рояль і сумно щось грає. 
9 дія 
Євгенія і Дмитро. Євгенія дорікає Дмитрові, що він не вміє бути твердим і виконувати своїх постанов. Ех, твердим. Хіба хто знає, що є добре! Висловлення незадоволення своєю роботою. Нема почування певности, що робиш те, що треба, і так, як треба. Що всяка, навіть найкраща мета, фатально через щось вимагає гидких засобів досягнення. І чи можна когось осуджувати? Усякий, навіть найпідліший чоловік напевне перед собою вважає себе чесним, порядним і мету свою хорошою. От тільки обставини вимагають кривити душею. Найвірніший шлях — це виробити в собі певність у свою правду. Гармонія і цільність своїх засобів і намірів. Його призвання — не інженерство, а письменство. Його віра — в могутність любови. Треба творити в собі любов, треба переробляти себе, поборювати погані інстинкти. Краще не досягти мети, ніж досягти її погано. Євгенія слухає його іронічно і ловить на тому, що він бреше і їй і самому собі. Всі ці його ідеї є наслідком бажання догодити Тетяні, стати поетом і зажити слави. Це просто слинявий, хлопчачий сантименталізм, всі кохання є інтелігентщина, невміння жити, працювати. Сила — от що достойне серйозної, громадсько-корисної людини. Вона знає, через що невдача з проектом, через що комісія вагається. Бо проект погано зроблено. Коли б він вечорами і ночами сидів не за дурницями, а за проектом, то й комісія не вагалась би. Дмитро догадується, що Євгенія знає про його писання. Він спалахує гнівом, соромом, і вириває в неї портфель. Знаходить там коректу і, не пам’ятаючи сам себе, шпурляє під ноги Євгенії портфеля, а сам з коректою виходить до себе. 

До "Злоч. ”163 

Через що Варвара Федорівна, людина розумна, освічена, з нахилом і навиком до самоаналізи, через що вона робить такі вчинки, як жаління на чоловіка стороннім людям, як анонімні листи йому про те, як погано Нунику в неї ж, як ганьблення порядної і бездоганної дівчини, яку дійсно по-справжньому кохає її чоловік? Через те, що в неї живе стара споконвічна віра в право шлюбне, в право власности дружини на дружину. 

Любов Клавдії Петрівни до своїх ртраждань. Роздражненість нервів і всієї психіки в певному напрямі доходить до того, що людина вже не може бути без страждань, без сліз, гістерій, самокатування, саможаління. Коли тихо і лагідно круг неї, вона несвідомо, а коли свідомо, то навіть з острахом і дивуванням чує, як її тягне до сварки, до сцени, до бажання колупнути свою рану, ще раз і ще раз торкнутися, — що він її не любить, що вона понижена, осміяна, пожалієна. Вона також почуває навіть якесь право на страждання, на саможаління. 

Шляхта, українське дворянство, згубила Україну, продавши національні права за свої клясові інтереси. 

Народ, розвиток демократичного руху утворить новий процес перетягнення назад української шляхти та інтелігенції. Вже з’являються приклади. Шляхта продажня; вона йде туди, де більше матиме впливу, грошей, гордости, задоволення різної амбіції. Що більше буде розвиватися і набирати сили демократизм, то більше буде вертачів з пануючих націй. 

Блискучий, новенький екіпаж. На передку старий чоловік у лівреї з позументами, у лакованих чобітках і в циліндрі. Він сидить дуже рівно, тримаючи тонкого, довгого батога в одній руці й спершись на другу. Поза така урочиста й задубіла, що хочеться кинути каменем у спину йому. В екіпажі їде молодий чоловік, заклавши ногу на ногу. Він у фетровому капелюсі, лакованих півчеревиках і блакитних шкарпетках, які кидаються в очі. Є рація сумніватись, що тому старому і, видно, недужому чоловікові до душі сидіти в циліндрі і в лакованих чобітках на передку, урочисто кілька годин тримати у витягнених руках віжки і возити молодого деґенерата й ледаря. 

Про соціялізацію праці. Про використання рівноправно продуктів праці й розподіл. Будуче залежить від нашої волі й хотіння. І коли хоч одна душа пізнала злочинність сучасного ладу, то вже є один шанс на те, що ця душа прокладе інші нитки хотіння в будуче і тим змінить його. 

Здивування й захоплення Халепи красою, ґрандіозністю соціялістичного вчення й ідеалу. Уява Соняшного Краю, маса зелені, чудових білих, чистих будинків, чистих брукованих доріг, аероплянів, прибраної веселої юрби; залізо, м’яке як віск у руках людини, воно добре, могутнє, ласкаве.164 

Олена показує кінчик язика, клацає пальцями. Коли гнівається, лице стає старим і негарним, видно, що занадто велике підборіддя і неприємно пукаті очі. 

Щемлива жалість Халепи (в листі до Піди) за творців- художників, які марнують життя своє і чуже непотрібними зідханнями і незнанням що робити. 
’’Віскуство казати”. 

Повсемістне збирання національних скарбів мистецтва, музики, пісні, слова, архітектури, етнографії, могил, одежі, утварі і т. ін. 

Тризна у Греблі. Його мрії, захоплення. Фігура Греблі. Його стремління, манера все брати в руки і мняти пальцями. Підняті плечі, як в унтера. Владний погляд. 

Опис людей на вулиці, їх змученість життям і нелюбою працею. 

Поворот нудьги і огиди до життя. Безшабашність від цього і глум до всього. 

Тіні по полі заливають, як хвилі в морі. Котяться, котяться, ближче, ближче, і залили. 

Вплив візити Ліди на Ніну і її постанова піти з Чупр. до готелю. Розвити стремління Олени врятувати свою родину і мати дитину. 

Молитва, як автогіпноз заспокоюючий. Шкідлива сторона та, що прибиває інстинкт громадянський, який виявляється в муках сумління. Молитва, покаяння і прощення дають вихід цим мукам способом некорисним для людей. 

Жалі над мовою, над долею української нації. 

Глум Ліди. "Сумма предьідущего = сумме последующего" і т. ін. 

Тайна туга-нудьга Гр. від нудоти безцільного життя. 

Манера балакати, рухатись. Слова з протягом, швидко і т. д. Тембр голосів. Любимі вирази, слова. Темперамент слів, мови, рухів, тіла, рис. 

До "Розп’ятих”.165 

Ант. казати соромно. Іспит, як мужчини. До лікаря. Настя й Олег були щиро закохані, але цього не досить. Справжня любов тоді, коли знаєш. Рада батькові повінчати закоханих, але цього мало. 

Шл.166
 Нат. Вас. 
Люрець 
Сем Гаш. 
Янева — жін. студ. 
ЗТ — ЛМ . ? 
Безп. В. А. — А. І. 
Потим
Муха 
Вір. — Бор. 
Прокопи 
Над. Григ. (наречена) 
Мтр. — Бор. 
(відс. пол. почув.) 
Лев — Мар. 
Ал. Вас. Ц. 
Козл.
 Ів. В. Ц. 
Пани 
Вас. І. Ц. 
Проф. К
шем. (доч.) 
Мник. 
Тіт 
М. Афр. 
Осорг. (теософ, п’ян.) 
Полковн. 
Ліпш 
Мар. Серг. (Незнай) 
Вис. 
Аркад. Барт. 
Бінем. 
Сот. Зат. 
Бронк. 
Людмила 
Анат. Ж.
 Калерій 
Поніз 
Ал. 
Роз. — Генр. 
Вас. Пил. 
Ліза Видр. 
Гарниц 
Тірк Р. 
Мар. Ів. 
Тітка Маня
 Алекс. 
Мих. Петр. 
Катер. Євг. 
Люб. Дік. 
Мар. — Інспек. 
Оксана
Донц.
 Иерозлуч Варя 
Ол. 
Ал. Сер. Гр. 
Проф. Буг. (кр. і роз.) 
Летник. 
Елен.
Мальва Мотя 
Лунин 
Есф. — Іос. 
Стар.? 
Днем 
Андр. — Мир. 
Лис. 
Мар. — А. І. 
Войт. 
Залізн. 
Шльосбр 
Соф. Як. 
Ник. Петр ?167 
Тет. Петр.
 Васько 
Черг. 
Коля Пр. 
(Мати) Кшемі

 [У кишенці палітурки ІІІ-го записника знайдено три листки, вирвані з якогось іншого бльокноту. Нотатки писані фіолетовим олівцем. Подаємо ці записи тут]. 


Листя акацій від суші скрутилось, зсохлось і шелестить так, наче воно з паперу. Трава суха, жовта і, здається, хтось навмисне повтикав у землю сіно. На інших деревах лист пов’яв, обм’як, як бува на поламаних вітах.

 Вітер гарячий, сухий, ніби хтось із насоса пускає в лице течії стисненого повітря. З-під коліс возів здіймається порох і летить клубами поперед коней і під їх ногами, як дим з-під колісниці, що взяла на небо Іллю, як то малюють на іконах. Ластівки літають прожогом, з неспокійним криком; на голову падають сухі віточки з посохлим листям. 
”Як-Єслі" (Назва урядниці). 

”Бог — кислород" (Селянин, який потім цілував ікону).

 Хлопчик під кізяками, зложеними як маленькі бурі пірамідки. 
— У вас пшоно є? 
— А вам яке діло? 
— Отто! Та я ж купити хочу. 
— Ну, то так і кажіть. Скільки вам? 

Вітер густий і гарячий. Шумлять і хитаються, як у горі, то в один бік, то в другий бік сивоверхі верби. Очерет хвилями вгинається, високий і зелений. Ряска, як захололе на борщі сало, застигла на воді під очеретом. Корови помахують хвостами, як пані віялами, сердито мотають головами і переставляють ноги, сильно тупаючи ними об землю, щоб струсити мух. 

[Увесь попередній діялог і цей абзац перекреслено чорним чорнилом. Далі йде нормальний запис]. 

Ряди кіп пощербили рівними зубчиками обрій і лежять по всьому полі пощербленими гусеницями. Покрівлі хат закруглені, як шапки. Далеко-далеко стоять ожереди соломи, один до половини надібраний. Од них віє самотою, степовим сумом. Журавель біля криниці стоїть непорушно. На тім боці голосно перекликаються півні. Щось довге і яркорожеве видно на обрії, дах під черепицею або скирти. Малесенький цвинтар, обведений рівчаком і обсаджений березою. Ледве видно маленькі хрестики на ньому. Рудник, як фортеця. Вали кольору іржавого заліза з "дурной" породи обхоплюють кар’єр. З-за них видно тільки якісь шпилі чи стовпи телефона і телеграфа та димар, з якого чорною волохатою пасмугою вилітає дим. Фортеця для боротьби з землею, з якої люди виборюють сховані нею багатства. Або тюрма, яка міцно тримає в собі рабів своїх. З огляду на купу стражників і масу всяких приписів — це вірніше. Тільки довгими гілочками зеленіють дерева, а все степ рівний, розліплений кліточками ланів. На більш жовто-зелених, чекаючих коси і жатки, дребезжить і дирчить косарка внизу і чути голос погонича коней. Далеко стоять коні, поклавши один одному голову на шию, і махають хвостами. Сивий, як волосся діда, вівсюк весело і п’яно хитається в пшениці. Самітний сояшник викликає жаль — він молодий, а його зріжуть. 
Тремтить і ламається від вітру сухий бур’ян і, здається, хтось підкрадається ззаду. Видно над рівниною білу сорочку чоловіка й одрізочки чорних штанів. Чоловік широко розмахує білими рукавами.

 Деякі архівні й історичні матеріяли, що над ними працював В. Винниченко 1916 року. (Нотатки в "Щоденнику”, кн. Ill, 1916, стор. 197). 

Величко.
 Архив Юго-Западной России, издаваемьій Комиссией для разбора древних актов, (состоящей при "Киевском и Вольїнском генерал-губернаторе”), 1859-1914. 
Грушевський, М. С. — 8-ий т. 
Костомаров (М. И.) — (джерела). 
Яворницький — . 
Драгоманов. Політичні пісні українського народу. 

-«-Пропащий час.

 Гонорари В. Винниченка і заробітки Розалії Яківни за травень-серпень 1916 року. (Нотатки в "Щоденнику”, кн. Ill, 1916, стор. 199). 

Май 
’’Земля" — 700 руб. Т
еатр Незлобина — ”Ложь" — 1.000 руб. 
Коха 150 руб. 
Июнь 
Коха 150 руб. 
Июль 
Театральное Общество 517 руб. 
Коха 150 руб. 
Август 
"Земля" 500 руб. 

Драми В. Винниченка в російських театрах за 1915- 1916 РР- 

"Мохноногое" — Саратов, театр О-ва им. Островского. 
’’Чорная пантера" — Саратов, Фон-Левес. 
”Ложь" — Одеса, драматичний театр, дир. Сибирякова. 
’’Пригвожденные" ("Прикованные”) — Саратов, театр О-ва Островского. ”Ложь" — Петроград, Александринский театр. 


