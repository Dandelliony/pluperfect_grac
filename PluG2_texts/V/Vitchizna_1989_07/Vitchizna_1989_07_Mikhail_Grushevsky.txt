ІСТОРІЯ УКРАЇНСЬКОЇ КОЗАЧЧИНИ
Молдавська кампанія 1600 року була першим кільцем у довгім ланцюгу воєнних авантюр, що заповнили собою сю войовничу добу польської історії і казали польському правительству невтомно мобілізувати козацькі сили та запобігати козацької охоти до служби у Речі Посполитій.
Відправляючи козацьке військо з молдавської війни, гетьман Замойський старався заручитися козацькою поміччю для Лівонської війни й привіз на сейм козацьку обіцянку участі як мотив певних признань і уступок для козаччини. Але перспектива сього далекого походу на зовсім чужий і незнаний театр війни сама по собі дуже мало вабила козаків. «Не кажуть про Лівонію, тільки про Швецію і дуже її бояться, щоб туди не завели їх на погибіль»,— доносить кореспондент. З другого боку, ласку, показану сеймом, козаки вважали це задатком за службу в новім поході, як хотіло то трактувати правительство, а нагородою за попередню кампанію. Та й сейм, як ми бачили, тільки почасти сповнив їхні домагання. Тому поклики до мобілізації для нової кампанії приймалися в козацьких колах досить холодно, і багато було тої гадки, щоб, розібравши ті гроші і сукна, які прийдуть від правительства, між учасників молдавської кампанії, іти собі на Запорожжя.
«Нема згоди між ними,— доносив згаданий кореспондент (Бартош Верещинський у листі від 15 квітня н. с.) Замойському в початках квітня старого стилю,— Кошка три рази скликав раду, і на тих радах багато було таких, що не годилися на службу королеві, але, побравши сукно і гроші, хочуть іти на Запорожжя. І вже чи будуть сукна чи ні. чекають тільки своїх посланців (посланих на сейм); човни вже готові, готують обрік і борошно набивають в бочки — багато вже понабивали. І чи сукно прийшло б на чотири тисячі чи на шість, і так само якісь гроші. то хочуть розібрати між собою ті, що були в волоськім поході, а іншим дати не хочуть; кажуть так: «Ми се заслужили, а інші нехай собі заслугують». Так була і Кошчина мова на раді: «Обіцяно гроші й сукно спочатку на чотири тисячі, а тепер на шість — тим ліпше, довжії сукні мати будемо». (...Се не зовсім ясне говорення, мабуть, треба розуміти так, що в молдавській війні рахувалося 4000 козаків, і їм обіцяна була заплата, а на Лівонську війну ухвалені кредити на 2000, разом на 6000; тому що справа з платнею була неясна, в польських колах, мішаючи платню за попереднє і задаток на будуче, за сі гроші хотіли притягнути до служби в Лівонській війні якнайбільше козацького війська — до 6 тисяч, а козаки не хотіли такого толкування і все брали за плату за молдавську війну. Інше толкування було б таке, що плата для 4 тисяч так і посилалася за попереднє, а плата для 2 тисяч призначалася для лівонського корпусу з двох тисяч, і на більше число козацького війська правительство і не претендувало, але козаки і сю платню лівонську хотіли розібрати між учасників молдавської війни. Тому що все оберталося тільки в сфері поголосок, визнатися трудно. — М. Г.).
Та хоч яка непривабна була для козаччини перспектива «шведської війни». Інтереси козацькі не дозволяли їй відтягнутися. Як ми бачили, свої уступки козаччині сейм 1601 року починав у формі умовній — коли козаки візьмуть участь у Лівонській війні; спеціально щодо знесення баніції се було зазначено виразно, а воно було найголовнішим дезидератом козаччини. Але се була тільки одна половина справи; другу половину своїх дезидератів, не санкціоновану ще сеймом, козаччина опирала і реалізувала на практиці як активне військо на службі Речі Посполитій (сюди належать претензії на приставства і лежі, на контрибуції з волості і навіть сніп імунітет козацький, не признаний сеймом, приходилося, певно, опирати на факти служби королеві і Речі Посполитій). Тому вирікатися сої служби і відмовлятися від участі в поході, визначенім правительством, козаччині ніяк не можна було. І кінець кінцем, покричавши на тих радах, козаччина таки рушила а Лівонський похід під проводом все того ж Кішки, що, очевидно, твердо держався опортуністичної політики. Було їх дві тисячі офіційно — на стільки визначена була платня; дійсне число не звісне докладно. Білоруський літописець, оповідаючи про їхній похід через Білорусь з кампанії, каже, що козаків було чотири тисячі, але се, може, й побільшення (Боркулабівський літопис).
Рушили в похід десь літом, як і польське військо; в Лівонію приспіли на осінь. Служба була справді тяжка, особливо як надійшла зима. Край був сильно випустошений, запровіантуватися було трудно. «Земля замерзла, куренів будувати не можна, коням теж дуже зле: посилали ми своїх товаришів, розвідуючи про живність,— нема ніякої живності і дерев нема, хіба де хата одна або дві, а й то з рища плетена; нам в такий порожній край нема по що — до решти коней потратимо»,— читаємо в однім листі Кішки до гетьмана коронного. Козаки скаржилися, що платню їм визначено малу (по 7 золотих на квартал), а головно, що й тих грошей по першім кварталі, заплаченім десь з початком мобілізації, їм не плачено. Тому вже з кінцем року, не діставши платні, козаки рішуче загрозили, що підуть назад на Україну: «На раді в минулу середу постановили речінець на будучу середу рушитися з тої землі, і якби ми що інше постановили, то б нас товариство камінням побило»,— писав Замойському Кішка. Правдоподібно, якоюсь грошовою сумою і обіцянками всілякими удалося козаків відвести від сього заміру, й вони зісталися; подібні клопоти мали гетьмани польські і з власним військом, позичаючи й свої речі під заставу, віддаючи та роздаючи бодай частинні задатки на рахунок плати. З кінцем 1602 року козацьке військо мало недоплачених три квартали, то значить, дістало тільки половину грошей, які йому належали за службу, і дуже бідувало, обдерлось і зголодилося. «Рачив ти, ваша милість, приглянутися одежі й достатком нашим»,— писав старший козацький до гетьмана коронного з кінцем року; «не тільки те, що вислужили ми у короли, але і те, що за молодих літ по різних неприятельських землях добуто було шаблею, все те Інфлянтська (Лівонська) земля нам винищила і довго буде в пам’яті в війську запорозькім служба інфлянтська; вже тепер нема різниці в уборі між нами, слугами королівськими, і лотишами». Багато погинуло; сам гетьман Кішка наложив головою в одній битві під Феліном. як каже польський історик: «Казали, що хтось з своїх пробив його кулею ззаду». (Очевидно, був се випадок; ...що се козаки зі злості Кішку вбили: де рада могла кожної хвилі гетьмана скинути, не було місця для такого підступного вбивства. — М. Г.). По нім був гетьманом Його давніший конкурент Гаврило Крутневич, але й він незадовго уступив з гетьманства, і з кінцем року старшу« вже Іван Куцкович. Сі зміни на старшинстві показують теж, як роздражнене було козацтво і як трудно було дати раду в тих обставинах. Незаплачене, обдерте и голодне військо козацьке тим тяжче давалося взнаки місцевій людності, видушуючи з неї що лиш можна, включно до тих убрань, що з лотишевих плеч переходили на «слуг королівських», як іронізували козаки. Подорожні, що переїздили через Лівонію в 1602 році, наслухалися страхів про козацькі спустошення: «Козаки зруйнували всі оселі, попалили й попустошили їх, чинячи незвичайні, нечувані насильства над бідними людьми: допитуючи про гроші, пекли вогнем, мучили всіляко і потім, добувши, все-таки рубали їх на смерть». І все-таки край був так випустошений уже литовським і польським військом, що скільки не нищили його, бідували самі справді. Але тактика козацька наказувала терпіти все, не відмовляючи служби Речі Посполитій.
Кампанія взагалі йшла добре для поляків; лівонські здобутки у шведів відібрано, і Замойський переніс війну в Естонію, обложивши замок Вайсенштайн — ключ Естонії. Шведське правительство йшло на згоду, але Жигимонт жадав не тільки Лівонії, а й Естонії і щоб його конкурент Карл уступився йому з престолу. Через се війна за балтійське побережжя потягнула в безконечність (її закінчила аж Олівська угода 1660 року, облишивши за польсько-литовською державою тільки східно-полудневий кут Лівонії). Шведи могли держатися в при морських містах, а поляки, не маючи флоту, не могли їх там блокувати. Брак грошей стримував і сухопутні операції. Замойський затримував військо як міг, але із здобуттям Вайсенштайна з кінцем серпня все урвалося. Старий Замойський. змучений дволітнім життям на війні, збирався від’їхати, передавши кому іншому команду. Військо стало також розходитися. Козаки, як каже Гайденштайн, рушили перші. Пішли на Білу Русь — латати злидні. Спочатку «дещо з тої нужди й нещасть відпочинок дали собі і коням у Полоцьку», починивши, розуміється, місту «великую шкоду», як записує булоруський літописець. Відти подалися до Вітебська й вислали наперед своїх людей — писаря й осавула, з кількадесять коней — «для порядного розписання господ» для козацького постою. Але вітебські міщани задумали відборонитися від козацької біди сило міць і нічого не хотіли слухати, коли козаки доводили, що «заслугами своїми і за наказом його королівської милості (sic) мають у них визначений одпочинок». Козаки, як скромно поясняли в своїй реляції Замойському, «мусили гвалт гвалтом відбивати» й, давши формальну битву вітеблянам, оружною рукою опанували місто і на правах побідників обнесли, як хотіли,— «место славное, место богатое Витебскъ звоевали, мещанъ побили, панны поплюгавили. скарбы побрали». Відти під кінець року пересунулися на Подніпров'я. Головною кватирою їхньою був Могильов. В околиці вибирали вони великі контрибуції грошима й припасами, викликаючи велике невдоволення людності. «Там у Швеції козаки запорозкиє ничого доброго не вчинили, ани гетманови и пану королю жадного ратунку не дали, толко зъ Швеции утекли, а тутъ на Руси Полоцку великую шкоду чинили и место славное великое Витебскъ звоєвали. злота, сребра множество побрали и такъ шкоду содомию чинили, горше злыхъ неприятелей албо злыхъ татаръ»,— записує місцевий літописець. «Брали приставство,— пише він далі,— зъ волости Боркулабовской и Шупенской, тоєсть грошей копъ 50, жита меръ пятьсотъ, яловиць полтораста, кабановъ 50, салъ свиныхъ 100, меду пресного пудовъ 60, масла пудовъ десять, куровъ пятьсоть, сена возъ триста». Ся записка пояснює нам значення сього терміна «приставства» і дає нам поняття про те, як латалася козаччина й на город жал а себе за незаплачену платню, ідучи прикладом козацького рицарства коронного, яке разом з ними бушувало в землях литовських і коронних. Жалі й крики місцевої людності спонукали короля при слати до козаків свого дворянина з порученням, аби козаки не лежали на Білорусі, а йшли на Україну. Козаки се поручення до відома прийняли, але не спішилися. Побираючи контрибуції й чинячи заразом інші насильства над людністю, трактуючи сю православну Русь як не приятельську землю, вони сунулися поволі Дніпром в долину. (Боркулабівський літописець записує один епізод, який, очевидно, зробив особливо сильне враження: як перед королівським дворянином, присланим в справі сих насильств козацьких, приніс один міщанин могильовський на руках свою доньку-дівчинку шестилітню, «змордованую, зкгвалчоную, ледве живую, чого было горко плачливе страшно глядети; на тоє вси люде плакали, Богу сотворителю молили ся, абы таковыхъ своєволниковъ вечне вигладити рачилъ». — М. Г.) «Брали приставства в Полоцьку, Вітебську, Орші, Мстиславлі, Кричеві, Могильові, Головчині, Чичерську, Гомелі, Любечі, Річниці, Бихові, Рогачеві і по всіх містах». Забирали з собою скільки можна коней, а навіть людей — жінок, дівок, хлоп'ят, «одинъ коэакъ будетъ мети коней 8, 10, 12. а клонять трос, четверо, жонки албо дьвки две албо три»,— записує все той же літописець, віддаючи коли не фактичні обставини (правдоподібно прибільшені), то поголоски, які ходили про козаччину. Він каже, що з огляду на козацьке своєвільетво, гетьман Куцкович або Куцка, як він ного називає, зложив з себе гетьманство в Могильові («Иванъ Куцка здалъ зъ себе гетманство козацкоє, для того ижъ у войську великоє своволенство: што хто хочетъ то броить. — М. Г.), і на його місце вибраний був Іван Косий. Під його проводом весною 1603 року прийшло козацьке військо до Києва і тут на гетьманство вибрало ще раз Крутневича. (Див. його універсал для Микільського монастиря, даний 22 мая 1653 року в Києві, «кгды єсмо с послуги кр. м. з Бінфлянть до Києва прибыли»... Тут згадка листа «теперешнего часу пана Ивана Косого»; мабуть, Крутневич саме тоді був вибраний, і ченці звернулися до нього за потвердженням. — М. Г.).
З могильовського побуту козаків маємо цікавий лист на Україну, який нам пояснює, що за користі робили собі козаки з свого шведського походу й які претензії підносили з того титулу, що сповняли службу Речі Посполитій. Лист писаний на Україну, до старого знайомого Якуба Струся, старости брацлавського і вінницького, внаслідок вістей, що він розкватирував польських вояків на Україні (...тим часом як на Білорусі були на приставствах козаки, «на Волыни, на Подолю, у Києве — там на тотъ часъ жолнери лежали, которые зъ Волохъ выєхали, яко десять тысячъ».— М. Г.). Пише «гетьман» Іван Куцкович. Пригадує великі заслуги війська запорозького, що воно «перед усяким іншим рицарством завсіди віддавало значні послуги королеві й Речі Посполитої, не стільки для користі або якоїсь вислуги» але з любові до доброї слави і Речі Посполитій — можна то сказати, що тільки за траву й воду служимо». «За свої заслуги заслугу ємо не тільки того, щоб були заховані в цілості и спокою наші убогі хати й маєтності, часто і сильно облиті кров’ю нашою й поганською, але і того також, щоб були ми в слушних вільностях і пошануванні від кожного стану. Його королівська милість, будучи особливим прихильником і оборонцем людей рицарських, маючи в ласкавій увазі державу й сердечні послуги наші, рачив нас усім тим обдарувати і упривілеювяти, признавши нас синами коронними (популярна назва, прикладана до себе шляхтою польською. — М. Г.). Ублагородивши стародавніми вільностями нас, жінок і маєтності наші, він тільки собі і її милості панам великим гетьманам начальство і власть над нами полишити зводив, утвердивши то міцно універсалами, клейнотами. глейтами і конституціями». Козаки рішучо протестують проти розкватирувания польського жовніра на Україні, «де єсть більша частина наших домів і маетностей, а, крім того, кор. милость пан наш за чесні заслуги наші зводив нам дати не спочинок і очікування нашої чесно заслуженої платні, почавши від Могильова, всю Україну аж до дніпрового устя; все то власні наші приставства, спустошені з причин вашої милості, а що більше — доми і маєтності попустошені гірше, ніж неприятельським способом спустошені. зневажені, осоромлені». Протестують також проти листів, розісланих Струсем на Україні, де козаки називаються своєвільниками І їм забороняється приступ до міст і королівщин. «за котрими універсалами наші товариші, які також віддавали послуги й. кор. милості, не могли мати свобідного кавалка хліба і спокійного переходу»; протестують проти сих претензій на якусь власть над козаками, «чого ніколи не буде». Жадають виводу жовнірів з України, інакше грозять оружною розправою й окупацією вінницького староства пана Струся. «Що а такої наруги, зневаги і деспекту нашим неприятелем прийде, то в короткім часі можна буде бачити і досвідчити на ділі, бо супроти того, що нам доносить товариство наше, прийдеться нам в нашім жалю гвалт гвалтом відбивати; донесе мо його кор. милості про спустошення вами визначених нам приставити і мусимо розложитися в Вінниці і в інших маєтностях ваших та там собі платні чекати, бо на Україні і по домах наших нема нам що робити».
Лист сей кидає світло на сучасну ситуацію на Україні. Адміністрація і взагалі панство хотіло триматися букви сеймової постанови 1601 року, що здіймала баніцію тільки з учасників Лівонської кампанії і полишала в силі всі постанови проти своєвільників, всю «звичайну юрисдикцію». Навпаки, козаччина за поданий мізинний палець тягнула цілу руку, вважала конституцію за повне і необмежене привернення прав і вільностей, на які вона претендувала; признавала своїм одиноким зверхником короля і гетьмана коронного і з приводу своєї служби Речі Посполитій, та й ще в додатку — незаплаченої платні — претендувала на повне хазяйське право на Україні, як на території своїх приставств, і то не тільки, очевидно, для учасників Лівонської війни, а н для цілого товариства. З того приводу, що певна частина козаків сповняла «службу його кор. милості», ціла козаччина претендувала не тільки на всякі права і вольності, а й на «свобідний кавалок хліба», як скромно виражаються козаки, то значить, на право вибирання контрибуцій для своїх пограничних воєн, якими козаччина займалася тоді на полудні. Заразом вона вважає сю українську територію заказаною для жовніра коронного не тільки тому, що той конкурент позбавить козаків можливості збирати контрибуції собі, але й тому, що тут маса покозаченої людності, неофіційної козаччини, яку жовніри обтяжали б контрибуціями. Се перший випадок, де з такою гострістю виступає справа жовнірських леж на козацькій території; як в офіційних колах се розкватирування польського війська вважалося найгострішою репресією на козаків, так у колах козацьких признавалося найбільшою прикрістю, яку можна було собі уявити, і заразом найліпшим агітаційним мотивом проти правительства і польського режиму, як в такім мотиві бувала потреба.
Про козацькі війни на полудні в сих роках маємо деякі відомості в посольських реляціях Пісочинського, що в роки 1601 і 1602 їздив у Крим і Туреччину. Літом 1601 року багато нарікали в Криму на козацькі напади і казали, як звичайно, що татари, нападаючи на Україну, тільки мстяться за козацькі напади; був якийсь козацький напад на турецькі осади в околиці Білгорода. «Якийсь Киршта Волошин» з козаками докучав туркам і татарам на морі і на землі.
Весною 1602 року козацьке військо (коло двох тисяч, як казали) стояло над Кам'яницею за Брацлавом і свою службу пропонувало молдавському господареві. Волоські землі по погромі Михайла слідом знову стали ареною усобиць, бо на Семена Могилу в Мунтянах піднялося повстання, вигнано його з краю і посаджено на господарстві Раду Щербаня Басарабу (1602); його підтримала Австрія, тим часом як Могила шукав помочі у поляків і турків, і се знову відкривало арену козацькому спортові. Господар молдавський сим разом услуг козацьких не прийняв, і тоді їх стали сподіватися в Бєлгороді. В маю козаки на 30 чайках і кількох галерах, відібраних від турків, вийшли на море і під Кілією билися з турецькими галерами: взяли одну галеру та переймали купецькі кораблі. Під осінь того року стрічаємо козаків під проводом якогось Бурського: Йшло їх коло тисячі на Молдову. Такі заняття, очевидно, потягнулися без перерви і відміни і в дальших роках. Хан скаржився, що козаки, прибуваючи на Дніпрі, чинять Криму невпинні шкоди і злості, багато злого броять, і жадав, аби їх доконче прогнано з Дніпра. Король в інструкції на сейм 1604 року звертає увагу, що «за короткий час козаки зруйнували туркам три міста», і се грозить неприємностями від Туреччини.
Реституція козацьких вольностей і козацького престижу потягнули свіжі маси людей в козацькі ряди, збільшуючи своєвільну енергію козацьку. З кінця 1603 року маємо королівський універсал, де пригадується попереднє (якесь недавнє) королівське розпорядження на погамування українського своєвільства і загострюється новими наказами, щоб батьки не пускали синів «на козацъство до тамтыхъ людей свовольныхъ, который покой посъполитый и перемирьє с панъстви суседъскими взрушают», щоб до козаків не перепускали і не возили воєнних запасів під страхом кари смертної і т. ін. А шляхта київська а інструкціях своїх з кінця 1604 року висловлює жалі, що з скасуванням баніції від Лівонської війни «те гультяйство так пнеться вгору», що приходиться боятися, аби »останнє не було горше від першого», і жадала енергійних репресій.
Але на місце погамування українського своєвільства, жаданого правительством і колами шляхетсько-панськими, ті ж самі кола кинули в козацькі кола новий фермент, який ще сильніше зміцнив українську анархію і під покровом її дав спромогу далі зростати козацтву і козацькій деструкції польсько-шляхетського режиму. Була то московська авантюра, сотворена українськими магнатами, але кінець кінцем підтримана і самим правительством. Спочатку король не хотів мішати в с. сферу державу й полишив її ініціативі магнатів. В другій половині 1603 року Вишневецькі висувають звісного «царевича Дмитра», як московського претендента, законного сина царя Івана, і вже від зими 1603/4 рр. мусило розпочатися вербування охочих до задуманого походу на Москву. Між учасниками мусили в першій лінії знайтися козаки. Уже в передових полках, які повів з собою «царевич» з кінцем літа 1604 року, ішов цілий ряд українських пограничників — кн. Вишневенький, Ружниськнй, Струсь, староста остерський Ратомський, і вони мусили рушити з собою цілу хмару українського козацтва — козаки справді згадуються в сім війську. (В історичній літературі сих козаків, що брали участь в першій стадії царевичевих операцій, вважають донськими... Але зовсім неймовірно, щоб донські козаки прилучилися до царевича ще на правім боці Дніпра перед Києвом: се мусили бути українські. З сучасних мемуаристів ніхто не називає їх донськими — Маскевич каже, що царевич мав у битві з Новгородом дві тисячі запорозьких козаків, Борша називає їх козаками українськими...; один з ватажків сих козаків, Куцко, навіть виглядає на давнішного гетьмана Куцковича. Донці мусили з’явитися вже далі за Дніпром. І в московських повістях про царевича Дмитра першими союзниками його виступають козаки українські, а пізніше вже донські. М. Г.).
В тих операціях, які велися разом з сим на полудневій границі московській від Посем’я, нема теж сумніву, що поруч донських брали участь також козаки запорозькі. Головні маси їх рушили, одначе, пізніше, восени 1604 року. Під Новгород-Сіверський в грудні 1604 року прийшло велике запорозьке військо — 12 тисяч, з доброю гарматою, «котрим царевич (Димитрій) давно був послав корогву (закликаючи до походу); вони мали з собою добру армату, кілька гарматок, і царевич був їм дуже радий, багато покладаючнея на їхню мужність і велику силу їхнього війська». Надії сі не дуже справдилися, бо в великій битві під Добриничами козаки, як нарікав потім царевич, не додержали йому кампанії й утекли. Але хоч головне козацьке військо кинуло Дмитра, українські козаки дісталися учасниками дальшого походу, і на місце першого їхнього корпусу мобілізувалися дальші партії їх в московський похід. Київська шляхта в своїй Інструкції, писаній в перших днях грудня н. с., згадує про дальші їхні ватаги, що громадилися ще на Україні, «вигребшися з Низу», і наповняли страхом місцеву шляхту, що сподівалася від них нових поборів і контрибуцій та нарікала на всякі безправства, особливо в задніпрянських волостях, де громадилися козацькі полки для походу, в Московщину. На сеймі на початках 1605 року Януш Острозький на підставі відомостей, які приходили з України, оповідав, що козаки справді «розписали універсали по тамошніх краях, кажуть собі платити гроші, і з тим боїмося, щоб і хлопи наші не приставали до козаків і до них не прилучалися при такім своєвільстві безкарнім». Правительство було зайняте іншими справами і, не вважаючи за добре стримувати козаччину, що головно підтримувало тоді московську авантюру (від якої сподівалися в двірських колах великих користей політичних), не вважало можливим братися до якихось значніших репресій. Тим більше що козаччина заразом несла й пограничну службу проти татар: наприклад, 1605 року вони погромили татар на Подністров’ї, а з кінця 1606 року маємо лист Григорія Ізаповича, «гетьмана», і всього рицарства запорозького, де вони остерігають усю людність «України Подніпрської» про скорий напад татарський (правдоподібно один з многих, сей лист заховався тому, що гетьман просив його лист записати до актів на доказ козацької служби). А коли з початком 1606 року прокинувся грізний внутрішній рух проти короля і його близьких дорадників, що приводить до оружного рокошу (1606—1608), правительство вже не мало ані часу, ані спромоги думати про що-небудь інше, крім сього небезпечного руху, що грозив самого короля скинути з престолу.
Козаччина буяла, вмішуючи ся в заграничні авантюри. Далі брала участь в московських замішаннях, підтримуючи після упадку царевича Дмитра (був убитий 27 травня 1606 року) повстання, що розвинулося на сіверськім пограниччі проти його наступника царя Василя Шуйського під проводом Болотникова, з сильною соціальною закраскою, в дусі української козаччини (літо 1606 — осінь 1607). Повстання терських козаків, що виставили претендента, названого царевичем Петром, внуком царя Івана, і з ним рушили на Поволжя, ще за життя царя Дмитра, також знайшло собі помічників між запорожцями. Дмитро Другий (чи так званий потім «тушинський вор»), що виступив літом 1607 року і підняв повстання на тім же сіверськім пограниччі, підтриманий різними авантурниками з польсько-литовської держави (кн. Роман Ружинський. Адам Вишневецький, Ян Сопіга. Тишкевич, Лісовський), крім козацьких ватаг, навербованих ним. був також ущасливлений запорозькими полками, особливо коли справа Болотникова і «царевича Петра» була рішуче убита (жовтень 1607 року). Так у поході сього «другого Дмитра» з Сіверщини в тім же жовтні прилучилися до нього в Карачеві запорозькі ватаги, а хоч скоро відстали, то з початком 1608 року почали до нього прибувати нові ватаги козацькі з своїми ватажками і під проводом різних шляхетських авантурників з України. І з дальшими успіхами, коли «Дмитру» удалося пройти під саму Москву й, заложивши табір тут в селі Тушині, взяти Москву в блокаду, козаків все прибувало до нього. З кінцем 1608 року рахували в його таборі запорожців до 13 тисяч, і вони брали визначну участь в московській «смуті» й пустошенні московських земель разом з іншими аватурничими ватагами. що під фірмою претендента, якому ніхто не надавав значення, зробили своїм ремеслом пустошення і воювання Московщини. Під весну 1609 року потягнули туди нові ватаги: в сучаснім листі (1 III) чуємо про низовців, що йдуть туди через Білорусь, в числі, як казали, до 8 тисяч.
Разом з тим не переривалися козацькі зачіпки з татарами й турками. В переговорах Порти з Польщею незмінним лейтмотивом повторюються жадання приборкання козаків, а польське правительство повторює старі оправдання, що воно нічого не може на се порадити, бо се «плем’я непостійне, непослушне. безпутне, зложене з утікачів московських, татарських, турецьких, руських, волоських. без отчинм, без закону, без постійного осідку, що живе з грабунків І розбоїв, безпечне в сховищах і пристановищах своїх на Дніпрі й інших ріках, свого майна не мас, чужому небезпечне, ніякої власті над собою не признає і не зносить». З кінця 1605 року маємо королівський універсал, де згадується про якісь недавні напади козаків на турецькі землі (козацы... в земли его (цесара турецкого) вривати се я шкоди немалые чинити мели), і король наказує старостам, аби більше таких нападів не допускали.
Літом 1606 року козаки кілька разів нападали на турецькі міста Чорноморського побережжя, ходили на Кілію і Білгород, взяли з собою і королівського дворянина, присланого до них для порядку. Забрали на морі десять турецьких галер з людьми, запасами і товарами. Напали з моря на Варну, вибили мешканців і забрали більш як на 180 тисяч золотих здобичі з собою. До сього походу прикладається з деякою правдоподібністю стара пісня про взяття Варни:
А в неділю пораненьку
Зібралися громадоньки
До козацької порадоньки:
Стали ради додавати.
Відкіль Варни діставати —
Ой чи з поля. чилі з моря.
Чи з тої річки невелички?
Послали посла під Варну,
Поймав же посел турчанина,
Старенького ворожбита.
Стали його випитувати,
Відкіль Варни діставати —
Ой чи з поля, чилі з моря,
Чи з тої річки невелички?
«Ані з поля, ані з моря.
А з тої річки невелички».
А в неділю пораненьку
Зібралися громадоньки
До козацької порадоньки.
Стали ради радувати,
Відкіль Варни діставати —
Ой чи з поля, ой чи з моря,
А чи з річки невелички?
Біжуть, плинуть човенцями,
Поблискують весельцями;
Ударили з самопалів.
З семи п'ятдесят запалів,
Півсоткою із гармати,
Стали її добувати,
Стали турки нарікати,
Стали Варни діставати,
Стали турки утікати,
Тую річку проклинати:
Бодай річка висихала,
Що нас турків в себе взяла.
Була Варна здавна славна,
Славнійшії козаченьки,
Що тої Варни дістали
І в ній турків забрали.
(Доктор І. Я. Франко поправляє: семип’яденних. — М. Г.).
Випадком довідуймося далі, що восени 1608 року козаки ходили на Перекоп, «дивною хитрістю здобули, розграбили й спалили» се місто, як записує сучасний єзуїтський хроніст. Потім з 1609 року (восени) маємо звістку, що козаки на 16 чайках напали на устя Дунаю, попалили й пограбували придунайські міста: Ізмаїл, Кілію. також Білгород, але не встигли забрати всю здобич, бо їх сполошили турки. Та се тільки уривкові, випадкові звістки про походи, що стали явищем хронічним, звичайним.
Крім нападів на землі турецькі і татарські, далі давали козакам поле для подвигів нещасливі краї волоські — тепер уже Молдова, де з смерттю Єремії Могили в році 1606 почалися довгі усобиці, з незмінною участю різних шляхетнороджених авантурників і козаків. Польща підтримувала синів Єремії; конкурентами виступив спочатку давній претендент Степан Богдан. Весною 1607 року султан довідався, що він подався на Україну й збирає там козаків, щоб іти на Молдову; він просив короля його зловити там, але король, розуміється, не міг сього зробити. З сих заходів Богдана не вийшло нічого і далеко серйознішим претендентом виступив брат Єремії Симеон (невдалий господар мунтянськнй). Він купив собі ласку турецького двору і мав його протекцію; скинув Костянтина, Єремієвого сина, з господарства, але в поміч Єремієвій родині пішов їхній швагер. Стефан Потоцький, зять Єремії, і зігнав Симеона. Симеон скоро потім умер, як казали, отруєний поляками, і пішла боротьба між синами Єремії і Симеона, поки Костянтина Могилу не висадив з сідла інший претендент — Стефан Томша, син претендента з часів Дмитра Вишневенького. Стефан Потоцький пішов знов, висланий уже королем в поміч Костянтину, але не міг подужати Його конкурента: Потоцького погромлено дуже гірко — стратив усе військо, сам попався в неволю туркам, і польське правительство мусило зректися своїх впливів на Волощину. Під час сих усобиць козаки, без сумніву, не переставали брати участь в молдавських справах, хоч ми тільки зрідка маємо про се виразні звістки.
Разом з сим розмахом козацької воєнної енергії і повної свободи й безкарності, яку козацька стихія стрічала на Україні в сім часі, розвивається все більше «козацьке своєвільство» серед місцевої людності, козацька «непослушність» серед різних верств її. Побоювання українських магнатів, що з розвоєм козацької енергії, як козацтво не тільки набирає фанаберії, але й дійсно «дуже бере гору на Україні», воно потягне за собою й народні маси, міщан і хлопів», не були марні. Се були часи незвичайного розвою «непослушності», коли величезні маси людності, задаючися під козацьку зверхність та присуд, вимовляли всяку послушність своїм «законним» зверхникам, старостам і дідичам, і. наповнившися козацького своєвільного духу, не хотіли признавати над собою ніякої власті.
Особливого розголосу з сих епізодів набрали «своєвільства міщан брацлавських і корсунських», констатовані королем на сеймі 1607 року, що у них «ані комісії, ані декрети наші (королівські) не мають ніякої ваги», і через те король віддав їх на волю старостинської власті, віднявши право апеляції до яких-небудь вищих інстанцій. В справі корсунських бунтів трапилося мені відшукати рішення королівського суду, числом аж три, які досить добре ілюструють тодішню українську своєволю, заправлену козаччиною. Почалися спори між корсунськими міщанами і їхнім старостою й війтом, звісним магнатом Яном Даниловичем, а властиво його урядником, за справи досить дрібні: міщани не хотіли мостити мостів за містом і ставитися перед старостиними урядниками «на муштру або оказованьє». Але далі пішло вже на всякі інші «бунты розмаитьіє, ростерки и розненья», які кінець кінцем староста характеризує як «досить значную ребелию». Поростали йому платити орендну плату за право варення і шинкування напоями й інші вигоди. Далі відмовилися юрисдикції замкової, старостинської, трималися виключно своїх судів, а старосту почали бойкотувати: всіх міщан послушних, які хотіли далі зоставатися під юрисдикцією старости, вони зганяли з міських грунтів, як се описує позов до них: «Всю юрыздыцыю замковую старостинскую собе прывлащасте, справы и розсудки всь межи укрывжоными, узявши тое з моцы старосты нашого, сами надъ звыклость данную одправуєте, а хто бы оя у реестръ вашъ, в юриздыцыю вашую не вписалъ и противъ старосте нашому з вам» ме переставалъ, тогды з мѣста проч од маетности виганяєте, добра ихъ берете». Коли староста хотів повідшукувати ніж міщанами утікачів, підданих різних панів, що тих утікачів добивалися, І їх панам видати, міщани рішуче не позволили їх видавати, а як урядники хотіли їх силоміць видати, то міщанство почало ладитися до оружного відпору. заявивши, що тих бувших підданих боронитимуть «до горл своїх».
На сейм 1607 року шляхта українських воєводств принесла цілу пачку жалів і нарікань на се українське своєвільство, і на сеймі ухвалено цілий ряд законів на погамування його. Окрім конституції «Про українні міста», зверненої головно проти міщан брацлавськнх, але виданої, здається, взагалі як норма для всяких таких міщанських своєвільств. маємо ще кілька постанов, в високій мірі Характеристичних для тодішніх українських відносин. Конституція «Про своєволю українську», видана «для приведення в добрий звичай і порядок міст і староста українських», постановляє, що в воєводстві Київськім міщани, а в Подільськім — міщани і бояри мусять бути під властю і зверхністю старост, повинні сповняти воєнну і замкову службу на їхнє розпорядження, і старости мають відправляти суд в справах міських і боярських (видко, що вже перестали ті суди й відправлятися, бо ніхто їх не хотів слухати!; для переведення в життя сих прав і постанов старостам повинні помагати воєнними силами гетьмани. (З київських міст спеціально сій конституції мають підлягати: Корсунь, Чигирин. Стеблів І Данилів. — М. Г.).
Конституція «Про козаків запорозьких», потверджуючи давніші постанови (1589, 1590 і 1601 років), пригадувала, що козаки, мешкаючи по королі піци на х. мають підлягати юрисдикції старостинській, а ті, що мешкають в маєтностях приватних і духовних, власті своїх панів і їхньому суду, «а також каранню за всякі проступки»; на своєвільні купи козацькі дається право репресій як на бунтівників. Нарешті, серед конституцій Великого князівства Литовського, ухвалених на тім же сеймі, на першім місці читаємо довгу постанову «Про погамування своєвільних українських людей», де даються широкі судові і екзекутивні права на всяких своєвільних людей, «плебеїв» і шляхтичів, які збирають людей, нападають на чужі держави і порушують спокій та стягають клопоти на Річ Посполиту.
Всі сі постанови, одначе, полишилися тільки виразом ріа desi dorie (добрі побажання — лат.) української шляхти та характеристикою українських відносин. Бо ж вони нічого не давали нового адміністрації: всі ті широкі права на своєвільників вона мала й перед тим, і як не могла з ними перед тим нічого позитивного вчинити, так само і тепер, коли правительство полишало її далі своїм силам. А правительство далі було вповні зайняте рокошевим рухом, що з новою силою зірвався по сім сеймі, і не могло думати ні про що інше; а рокошевий рух і сусідні замішання московські тільки далі підсилювали всякі своєвільні елементи в державі, а в тім і козацьку стихію. Тому в постановах найближчого сейму (початок 1609 року) ми знову читаємо постанову про своєвільних людей, яка констатує ще більше множення таких своєвільних воєнних компаній в останніх часах, а далі довгу й інтересну постанову «Про козаків запорозьких», яка свідчить тільки про дальший розвій козацької стихії всупереч усім шляхетським постановам і ламентаціям. Згадавши про попередні ухвали, що козаки мають признавати власть і юрисдикцію дідичів і державців королівщин, вона констатує, що діється зовсім противне: «Всупереч тій конституції п давнім звичаям сі козаки чинять велике безправ’я і своєвілля, не тільки не признають власті старост наших і панів своїх, але мають своїх гетьманів і іншу форму своєї справедливості (власний козацький устрій І суд); тим вони утискають міста 1 міщан наших, роблять перешкоди власті наших урядників і уряду українного (конкуренцією свого козацького присуду), чинять безкарно незносні шкоди й кривди, насильства і убивства; нарешті, своєвільно, без волі й відомості нашої й урядників наших воєнних, збираючи великі купи, чинять наїзди на міста наші у волостях і на замки неприятельські, нарушаючи публічний спокій і наші договори з сусідами». Супроти сього сейм наказує містам і міщанам, аби не піддавалися під юрисдикцію козацьку і синам своїм того не дозволял. Для приведення ж козаччини до порядку визначає комісарів, які ралом з гетьманом коронним, яко воєводою і старостою київським (сей уряд київського воєводи Жолкевський, що став гетьманом великим по смерті Замойського в році 1605, одержав незадовго перед сеймом 1609 року по Андрієві Сопізі, що наступив по князеві Костянтинові Острозькім. — М. Г.), мають зробити суд над всякими допущеними своєвільствами, покликавши до сього козаків запорозьких, «які мешкають на вільностях»; козакам низовим наказує настановити старшого і завести між ними порядок; міста від козацької юрисдикції й «опресії» увільнити; взагалі забезпечити ті сторони від своєвільства. «приладжуючись до обставин і потреб тих країв і мешканців їхніх».
Наскільки пусте, одначе, було все се говорення, буде нам ясним, коли пригадаємо, що той же сейм принципово (хоч і неофіційно) ухвалив війну з Москвою й уділив кредити для неї, і король з гетьманом в дійсності думали не про приборкання козаччини, а про притягнення її в розмірах можливо якнайбільших для будучого походу на Московщину як незрівнянно дешевого, але корисного війська. Не маємо ближчих відомостей про визначену комісію, але можемо сказати напевно, що визначені комісари навіть не пробували сповнити вложене на них поручения. З кінця серпня, вже з походу на Москву, король висилає лист з своїм дворянином до сеньйора українських магнатів князя Януша Острозького, поручаючи йому «загамувати козацьке своєвільство по Україні, аби не збиралося докупи і не нарушало договорів з сусідніми державами». Але князь Острозький, неприхильний планам московської війки, досить різко відповів королеві, що він не чує себе в силі своїми особистими заходами направляти того, що псують з усіх боків: на Україні якраз іде вербунок козацтва на королівську службу, і се дає права кому-побудь заявляти себе королівським військом і підносити всякі претензії. «Тепер іменем вашої королівської милості по Україні корогви носять і різні люди називають себе слугами вашої королівської милості, хоч то і неправда; і я бачу, що під такою управою не тільки я, але й сильніший від мене не потрапить вгамувати сього». Острозький не міг виразно сказати в очі королеві, що він сам своїми вербунками підтримує українську самоволю, і що ж тут жадати від поодиноких українських достойників, аби вони ту самоволю гамували?
Король і його дорадники не могли зістатися спокійними свідками успіхів, які робили в державі московській різні польсько-литовські авантурники під фірмою московського царика, як його називано в Польщі й на Україні, і за поміччю української козаччини. Поки ярився рокош, польському правительству було не до того (навіть був план серед рокошан, що стояли в певних зв’язках з московськими авантурниками, висадити царика на польський трон, на місце Жигимонта). З московським правительством (царя Василя Шуйського) правительство Жигимонта літом 1608 року, коли втихомирення рокошу ще не було певне, уклало навіть новий перемирний трактат. Але рокош ущух, польсько-литовські банди в Московщині робили дальші успіхи, які в середині 1608 року дійшли свого апогею, так що майже ціла московська держава була в їхніх руках; а правительство Шуйського ввійшло в союз з Швецією, з Карлом I,. смертельним ворогом Жигимонта й Польщі. Супроти того в двірських колах польських в другій половині 1608 року виникає рішення розірвати перемирний трактат з царем, причепившись до деяких дрібних приводів, і скористати з страшного розбиття Московської держави в інтересах Польщі й її короля. Сподівалися перейняти на себе здобутки польсько-литовських авантюристів і, скинувши безродного Шуйського, посадити на московськім троні Жигимонта, а потім — потім з подвоєними силами знищити опозицію в Швеції й вернути Жигимонтові батьківську корону, яку утратив він з переходом на польський трон і не міг її забути.
Такі плани укладалися в колах Жигимонтових повірників. Перед ширші кола польської суспільності, підозріливо настроєної до всяких династичних планів, до всякого зросту королівської сили і власті, з ними не можна було виступати. Щоб прихилити їх до своїх планів московської війни. Жигимонт мусив центр ваги класти ня привернення польсько-литовській державі утрачених земель: Смоленська і Сіверщини. на розширення границь; мусив обіцяти і запевняти, що всі здобутки сеї війни дістане Польща: нічого не лишить король собі чи своєму потомству, все передасть Речі Посполитій (такі формальні декларації мусив Жигимонт зробити, виступаючи в похід). І все-таки польська суспільність досить холодно і непевно приймала всі сі королівські запевнення і обіцянки, і сейм 1608 року, котрому була предложена ся справа, хоч прийняв до відома королівські плани, але мовчки, і ніякої ухвали в сій справі не повзяв. і ніяких спеціальних кредитів на неї не дав: був ухвалений тільки звичайний побор на те, щоб запобігти різним небезпечностям, і на підтримання Лівонської війни. Але Жигимонт, жадний завоювань і тріумфів, без сеймової ухвали, з порожньою кишенею, з державною машиною, розбитою ледве що втихомиреною рокошевою смутою, кинувся в московську авантюру. І треба було війська, по можливості якнайбільше, по можності на кредит. І де ж шукати його, як не на Україні? І от, як писав Януш Острозький, пішли різні авантурники гуляти з королівськими корогвами по Україні, вербуючи всякого охочого.
Король рушив під осінь 1609 року через Білорусь на Смоленськ. Жолкевський радив звернутися на іншу утрачену провінцію — Сіверщину, як добичу легшу. і се була добра рада, тим більше що вже попередніми повстаннями Сіверщину незвичайно розбурхано і заллято козацьким елементом. Але король не послухав. На Сіверщину послано козаків, а король пустився на Смоленськ, сильно укріплений, майже не приступний, і обложив його з кінцем вересня. З ним було різного навербованого війська коло 8 тисяч — як на таку кампанію, зовсім небагато. Тим більше цінено запорожців, що прибували до війська невпинно і з України, і з банд царика. Значна частина польсько-литовських вояків, які були з цариком, діставши заклик прилучитися до короля, прилучилася до королівського війська, сподіваючись багатої заплати, тим часом як інші банди за ліпше вважали пуститися на самостійний розбійний промисел в московські землі, а царик з козаччиною, покинувши Тушино, подався на полуднє в Калугу, ближче до козачих країв, 3 ним, безперечно, лишилося чимало запорожців, тим часом як інші перейшли в королівське військо або пустилися пустошити північні краї.
В щоденнику смоленської облоги під днем 7/Х читаємо звістку про прихід послів від запорозьких козаків до короля з повідомленням, що військо їхнє в числі 3000 іде до короля і просить собі корогву від нього, і тиждень пізніше се військо приходить справді. Півтора тижня пізніше запорозька ватага з парикового війська, з-під Білої, приходить до короля, а згодом нове посольство від інших козаків, що ще зоставалися з цариком: заявляє, що вони не хочуть брати участі в конфедерації царикових банд проти короля, просять корогви від короля і віддають йому свою службу. Другого дня — посли від козацького війська з-під Вязьми, в числі 3 тисяч вибраного війська, з заявою готовності своєї служити королеві; але прилучитися до королівського війська не дуже спішилися, бо два місяці пізніше, як бачимо з записок, вони стоять собі далі під Вязьмою й Білою та переговорюються з королем і цариком, чекаючи, мабуть, хто ліпше заплатить і чия візьме гору. Але й під Смоленськом козаків зібралося багато. Жолкевський у своїх записках каже, що вже в початках облоги (в початках жовтня) назбиралося їх туди 30 тисяч, що прийшли під проводом Олевченка, а пізніше ще прибувало. За словами учасника смоленської кампанії, «козацтва українського насунуло тоді (зимою 1609 — 1610 р.) на королівські заклики і з власної пильності страшенна маса: «запорозьких козаків на різних місцях в Москві страшенна сила, рахували їх більше як 40 тисяч, і все більше їх прибувало — трохи що не з усім кошем з Запорожжя вийшли, а послугу королеві чинили значну«. Крім того козацького війська, що прилучилося до короля по утечі царика до Калуги (в січні 1610 р.). приходить якийсь більший полк «з України» десь з початком лютого; потім за кілька тижнів нове посольство від 7000 козаків з України «щонайліпших» йдуть до короля під його корогви. В червні йде до короля ще 4 тисячі. Запорожців 3 тисячі кінних, а тисяча піших, а веде їх київський шляхтич Харлінський. Кілька тижнів пізніше приводить якийсь Кульбака 2500 козаків з України.
Крім того, як сказано вже, один козацький корпус займався підбиванням Сіверщини: взято Чернігів. Новгород Сіверський, Почеп, Брянськ, Козельськ й інші тутешні замки. Туди ж вислав король під весну 1610 року частину новоприбулого з України війська. Вони здобули Ста роду б під проводом свого старшини Іскорки, заскочивши несподіваним нападом. Московська залога заложилася в замку і нізащо не хотіла піддаватися; козаки запалили замок, але ті кидалися в огонь« а не піддавалися,— козаки силоміць декого урятували, взявши в неволю. Новгород-Сіверський піддався без кроворозлиття «старшому полковнику» ; Гунченку. що з трьохтисячним козацьким військом приступив ПІД МІСТО. Інший ; відділ здобув Почеп: тутешня людність піддалася козакам, як несила стало далі ; боротися. З листа «старшого полковника» Андрія Сторож емка, писаного весною і 1610 року з-під Почепа, довідуємося, що з ним в Сіверщині було від 10 до 15 тисяч козаків, і число їх все прибувало. Маємо два листи Його однакового змісту. І один писаний 30 мая, другий — 2 червня; в першім він подає число своїх козаків на «десять тисяч і більше», в другім — вже «до п’ятнадцяти тисяч війська І більше». Коли на весну 1610 року під Смоленськом по довгій і безплідній облозі почали ладитися до рішучого приступу, рішено стягнути й сей сіверський корпус і під Смоленськ; хоч було і тут козаків велика маса. але. видно, не могло їх бути забагато. В сій справі писав до них Лев Сопіга, один з головніших учасників смоленської кампанії, і відповіддю на се були згадані вище листи «старшого полковника» сих сіверських полків Андрія Стороженка. В листах своїх, писаних з сього і приводу, він посвідчив, що військо готове йти на сю службу, тільки хотіло б знати умови служби: почім дістануть на чоловіка і на як довго беруть їх на службу, «нарешті, на кім, на чім і на якім місці тої убогої кривавої платні мають упоминатися по сповненій службі ті, що зістануться живі».
Та се, власне, було найтрудніше питання, на яке не міг би відповісти не тільки Сопіга, а й сам король. Жигимонт сам пускався на сю війну по-козацькому: «Не на те козак п’є, що є, а на те, що буде». Настягавши війська з тушинського і табору і звідки видно, він покладався на будучі успіхи, тим часом тріумфи матеріальних засобів не приносили. Щоденники записують все нові й нові козацькі польки, що приходили під Смоленськ, але переважно промовчують про їхню дальшу долю. Хоч козацьке військо все згадується як важливий і показний чинник і смоленської війни, але велика частина козаччини, не дістаючи ніякої платні згодом кидала королівське військо і пускалася сама чи з поляками разом в самостійні грабівничі екскурсії. Тому й сіверські козаки не спішилися до королівського табору, і не знати, чи не частина тільки їх туди перейшла.
При ліквідації тушинського табору тутешня боярщина вирішила просити на царство у Жигимонта його сина, королевича Володислава, і сей план був прийнятий і московським боярством, що встигло вже зсадити царя Василя. Але Жигимонт вважав за потрібне наперед забезпечити Польщу спірними землями (Смоленськом і Сіверщиною), та й на проект коронації Володислава не міг рішитися. В сих ваганнях і різних нетактовностях утратив він момент: зайнятий облогою і Смоленська, упустив Москву і царську корону безповоротно. Аж літом 1611 року ; вдалося нарешті взяти Смоленськ, і Жигимонт скликав сейм, щоб. заімпонувавши йому здобутками й тріумфами, добитися санкції своєї московської війни (взятої без формальної ухвали сейму) і солідних кредитів на її дальше ведення. Сподівався, що привернення утрачених перед століттям провінцій, вибір на московський престол польського королевича, введення польської залоги до Москви, вчинене на сій підставі,— всі сі від віків нечувані тріумфи відчинять йому серця і кишені шляхти.
В своїм експозе передсеймовім і сеймовім король підкреслював, що щасливий хід сеї війни і її незвичайні успіхи виразно показують, що війна ся була ділом божим — воля божа в данім разі взяла польського короля за знаряддя своїх судів. Він звертає увагу польської суспільності на вагу хвилі, на перспективи, які вона відкриває, і на засоби, яких вимагають перспективи, та заохочує до жертв на добро держави. Та шляхта, очевидно, розсудила, що коли сам бог поборає на Москву, як запевняв король, то можна безпечно і далі сю війну на саму ласку божу зложити, не піклуючися нею і кредитами на неї. Сейм з вдоволенням прийняв до відома успіхи королівські, пробачив Йому самовільну війну (хоч і остеріг на будуче, що зачіпної війни король не може вести без згоди сейму), ухвалив звичайний податок, якого далеко не виставало навіть на заплачення боргів війську за сю дволітню війну, і поручив королеві вести далі війну по-козацькому «не і на те, на що є. а на те, що буде»: на ті здобутки і скарби, які мали впасти в руки і короля в Московщині, і правительство Жигимонта по всіх тріумфах і компліментах опинилося знову з незаплаченим військом: з порожньою касою перед перспективою завзятої війни, що вимагала для осягнення грандіозних планів, накреслених Жигимонтом, людей і людей, грошей і грошей.
Се було восени 1611 року. Обставини були того роду, що справа польська була вже сильно попсована і вимагала енергійних заходів, коли хотілося її направити. Польська залога сиділа в Москві, і правило Москвою боярське правительство іменем Володислава, але в різних кінцях Московщини підіймалася реакція все серйозніша проти сього скомпрометованого правительства; Москва була в блокаді, й тільки енергійна поміч з Польщі могла вирятувати її. Але брак грошей паралізував усе і незаплачені роти розходилися навіть з московської залоги та посланого їй в поміч війська з гетьманом литовським Ходкевичем на чолі. В таких обставинах особливо цінна була правительству поміч козаків — найменше вибагливих, найбільше готових служити на непевний кредит: надолужувати незаплачену платню реквізиціями, контрибуціями і простими грабунками. Не маємо подробиць про вербування козаків на королівську службу в сих роках, але. очевидно, не без спеціальної заохоти правительства тягнули вони далі в Московщину під час кампанії 1011 — 1613 років: що більше вичерпувалися ресурси правительства на утримання польського війська, тим важнішою була для нього поміч козацька. В сучасних листах знаходимо згадку про великий корпус козацький, 15 тисяч, що восени 1611 року йшов з України через Білу Русь, очевидно, в Московщину. В падолисті того року Ходкевич рахує всіх козаків в Московщині, в службі королівській, на 30 тисяч; великий корпус козацький був при нім, відділ козацький сидів у Москві в залозі. Інші оперували далі в Сіверщині, а, крім того, більші або менші козацькі ватаги на власну руку промишляли в різних кутах Московської держави. Коли в серпні 1612 року похід Ходкевича під Москву не удався і він мусив відступити, козацьке військо відлучилося від нього й пустилося на північ, на Вологду, Тотьму, Сольвичегодськ, і потім два роки ходили тут, пустошили край, здобували міста і замки, налили і грабували. Інші козацькі ватаги брали участь в наїздах провідника банд Лісовського аж до року 1615.
З кінцем 1612 року польська залога в Москві мусила піддатися московським військам, зібраним тимчасовим правительством (організованим з ініціативи нижегородців при кінці 1611 року). Король, не маючи чим заплатити вже давнішому війську, не міг стягнути ніяких нових сил. Навіть польські вояки, що стояли під Смоленськом, не діставши заслуженого, не схотіли йти з ним під Москву. Як на сміх, підійшов Жигимонт з сином під Москву з купкою війська уже по капітуляції залоги і в свідомості повного свого безсилля і безвиглядності відступив слідом і подався назад до Польщі.
Воєнні операції йшли потім тільки у Сіверщині, і тут головну роль відігравали козаки. З лютого 1613 року маємо королівську грамоту до запорожців «в Путивлі, на Запорожжі, на Україні й по інших місцях», де король складає подяку за їхні служби в московській війні і взагалі за їхню останню службу в Сіверщині, де вони взяли Путивль. Король надав Путивль з волостю Михайлу Вишневецькому, що був, мабуть, одним з провідників, а може, й головним провідником у сій війні, як пограничник з Московщиною магнат, властитель Лубенщини і староста пограничної Остерщини; король висловлює надію, що козаки поможуть Вишневецькому затримати в своїх руках путивльські землі. В іншім пізнішім листі король просить запорожців вести далі боротьбу з ворогом і підтримувати Вишневецького. Літом того року вони разом з лісовчиками і з литовським військом здобули цілий ряд замків на полудневім пограниччі Московщини, заходили під Калугу. На півночі далі ходили українські козаки протягом 1613 і 1614 років, заходячи під Архангельськ, Холмогори, Олонець, лупилися з шведськими війсь ками для спільних операцій. Заразом несли службу і на полудневій границі: на поклик гетьмана Жолкевського ходили боронити її від татар, а потім від волохів. Правительство польське не могло підтримувати далі операцій в Московщині і вело безладні переговори з московським правительством, не маючи спромоги виступити більш активно. Сейм, скликаний на початку 1613 року, під враженням останніх неуспіхів, а ще більше тих своєвільств, спустошень і грабунків, які допускало незаплачене жовнірство, перенісши в границі Речі Посполитої ту грабівничу роботу, яку розвело було в Московщині, різко і рішучо висловився проти московської авантюри Жигимонта, і всяка надія на її продовження була убита на якийсь час.
