І
Берусь я за тяжку працю, бо прийдеться характеризувати самого себе, говорити про себе.
Один синок купецький у Москві прийшов до фотографа, та й каже: „Зніміть мене так, щоб ніхто не пізнав”. Кожна людина хоче здаватися не тим, чим вона є. Я знаю добре це, а через те портрета свого я малювати не стану і, якомога, постараюся уникнути тих фарб, які змінили б мій натуральний колір.
Переживати і гірке й солодке, бачити і світло й темряву життя і не офарбувати все власним настроєм — не всякому дано; прошу пробачити мені, коли денебудь несамохіть я погрішу.
В шнуровій метричній книзі Покровської церкви колишнього воєнного поселення с. Сергіївки Херсонської єпархії за 1859 рік під №11 записано такий акт: „1859 року травня 3 родився, а 4 охрищений Опанас, син Бобринецького повіту поміщика Сагайдака деревні Каменно-Костоватої управителя дворянина Карпа Адамова Тобілевича і законної жінки його Євдокії Зіновієвої, обоє православні. Восприємниками були: того ж повіту поміщик штабс-ротмістр Яків Михайлів Александрович і с. Сергіївки приходського священика Павла Котляревського жона Єлена Маркова дочка. Таїнство хрищення справив священик Павло Котляревський з пономарем Ємельяном Семачевським”.
З першого ж кроку моїх спогадів пригода московського купецького сина яскраво виступає з отого запису в метричній книзі. Карпо Тобілевич все життя своє, мов той Боруля, тільки й марив про дворянство, але так і помер, навіть не маючи ніякого документу.
Після другого польського повстання був наказ, щоб шляхта вся, яка не має певних доказів шляхетського походження, приписалася до якої-небудь верстви і тоді вже доказувала свої права на дворянство1. До такої безправної шляхти належав і батько мій Карпо Адамович Тобілевич. Потакаючи батькові, старший син Іван (Карпенко-Карий) вів спершу це діло; тяглося воно довго, як то звичайно водилося за тих часів. Супліки вертали з тієї ж причини, як і Борулі: у старих документах написано Тубілевіч або Тобулевіч, а в нових — Тобелевіч. Нарешті старші сини Іван, Михайло а Петро, що служили „по гражданській”, дослужилися до чинів, а разом з ними й до особистого дворянства, занехаяли справу про дворянство родове і „волокита” ця запліснявіла десь в архівах Київського дворянського зібрання.15
Біля Злотополя (він же й Гуляй - Поле) Київської губернії Чигиринського повіту є містечко Турія. В тій Турії жили наші діди, тут народився й батько. Взагалі про дідів своїх я мало знаю. Дід Адам, як і прадід Семен, були шляхтичі, мали невеличкі ґрунти. Одна якась баба вийшла заміж за чумака Русаловського, за нею дано було велике на ті часи віно. Русаловський пішов чумачкою у Хаджибей (тепер Одеса), і там вся чумачка ляснула: чи виздихали воли від чуми, чи його пограблено — не знаю, а тільки він вернувся додому „а батіжком”. Мабуть це траплялось частенько з чумаками, бо не дурно ж у пісні співається:
Над річкою бережком
іде чумак з батіжком, 
гей, гей з Криму додому.
За плечима торбина
ще й латана свитина,
гей, гей дочумакувавсь.
Прадід Семен був, кажуть, надзвичайної сили, їхав він якось з Чигирина парою добрих коней, їде, куняє. Наганяє чоловіка і взяв підвезти його. Сонечко припікає, жайворонок співає своєї чарівної весняної пісні, тюпають коники, куняє знову дід. Коли раптом його шию обхопила петля. Прокинувсь дід, сіпнувся і разом з розбійником викотився з воза, придавив коліном розбійникові груди, зірвав із шиї бичівку і побіг доганяти коней. Схопився й розбійник, вихопив ножа з-за халяви і кинувся навздогін. Почули коні цю біганину й прибавили ходу, далі перейшли в ристь, От-от дожене їх дід, та вже вибивається а мочі, а ззаду розбійник з ножем. Напружив дід останні сили, схопився за крижівника, наліг на нього грудьми і гукнув на коней. Підхопили коні з копита — тільки дорога закуріла. Так пролежав дід на крижівнику, а коні неслися верстов п'ять. З цього захворів і скоро після того помер.
У діда Адама було три сини і дві дочки. Після його смерти всі діти і жінка (Баба Настя) зосталися на руках у старшого сина Карпа. Він вивчив і до розуму довів братів і сестер. Дядьків я добре пам'ятаю: Степан був діловодом у станового пристава, а Гаврило — приставом у м. Єлисаветі. Гаврило помер молодим від холери 1865 року. Степан був надиво дорічна, самостійного характеру людина, та на лихо п'яниця.
Так і звали його Стакан Адамович. Після його смерти зосталась від першої жінки дочка Ганна. Що за чудова душа була в неї! Це була справжня еолова арфа! Пам'ятаю, як плакав я, коли вона грала ролю Наташі у п'єсі Островського „Не так живи, як хочеться”. Померла вона ще зовсім молодою від сухот.
Мати Євдокія Зіновіївна, родом Садовська, була з козачого роду Катеринославської губернії, з містечка Саксагані. Там і досі багато є Садовських, — всі вони родичі наші. Яким побитом рід цей попав у кріпаки до панів Золотницьких — не знаю.
Мати була жінка огрядна, красива, високого зросту і навіть, старою вже бувши, мала мов маків цвіт обличчя. Чудова хазяйка і велична мати! А як співала вона своїм чарівним ліричним голосом, що мов сцілющею водою лився в душу! Характер того співу на нотах не передати; його можна було тільки перейняти, і це зробила сестра Маруся, що так дивно співала материних пісень: „Світи, місяцю, і ви, ясні зірниці”, „У неділю рано, як сонечко грало”, „Чому ти мене, моя мати, рано не збудила”. І безліч інших. Бабуня — мамина мати була теж голосиста. Мати розказувала, що до них заходив старий запорожець, бабуня співала йому: „Ой Самара — річка не глибока і на перевозі не широка. Ой луги із лугами, береги з берегами — там ходили поромами”, а старий слухав, схиливши голову, і ревні сльози збігали по сивих вусах. 
 
ІІ
І широкую долину,
І високую могилу,
І вечірнюю годину,
І що снилось, говорилось, — 
Не забуду я.
Я пам'ятаю себе, коли батько служив у поміщика Шмита за управителя. Село Шмитівка було біля Новомиргорода на річці Висі.
Коли починаю пригадувать ті давні часи, то дещо тільки випливав, мов з туману, і знову туман налягав. Про ці хвилі й напишу я:
„Дуняшо, а Дуняшо!” — так кликав батько маму, — ”а йди но сюди” Держачись за спідницю, увійшов і я з матір'ю у світлицю. „А що там, Карпушо?” — „ Поглянь сюди”, — і батько витяг невеличку скриньку, вийняв з неї маленьку скалочку, черкнув об рукав і вона загорілася, — ”Свят, свят” — каже мати, — ”що воно таке?” — ”Сірники”. — „Господи, і до чого тільки люди не додумаються! Де ж ти взяв?” - „Привіз із города”.
Щоб добути вогню, треба було викресать його, а губку покласти в солом'яний віхоть і махати тим віхтем, поки не займеться, а тоді запалити велику скалку, обмочену в сірку. Я сам робив губку з ганчірки, що її спершу треба було намочить, потім гарненько натерти попелом з гречаної соломи і висушить. Уже в літах я прочитав у Еркмана-Шатріяна: „Людина, що вигадала сірники, — зробила задля людськости більше, ніж усі завойовники”. Освітлювались тоді каганцями і лойовими свічками. Коли на свічці нагорить ґніт, то були щипці, якими здіймали а свічки той нагар. Пам'ятаю одного отамана, що приходив до батька „за приказами”; він стежив за свічкою і, послинивши вказного та великого пальця, здіймав нагар, потім розкривав щипці і туди.
З батьком я ходив і в степ, і на машину. Тоді хліб складали у скирти й молотили часто вже взимку. Був у поміщика і свій топчак. Це такий млин.
Батько мав суєтне бажання вигадати perpetuum mobile, і замість коней у топчаку ставив воза, прив'язував його війями і до перекладини, на воза накладали каміння, відпускали гальму, і топчак справді рухався, поки на ньому була жива сила — люди, а тільки люди посідають на воза, — млин ставав...
Знову, як з туману, випливає така картина.
Читає батько папірця, мати слухає. „Біля гострої могили ішов великий шлях чумацький. Стань на могилі літньої доби, коли сонечко сходить; де тінь упаде від голови — копай. Тут знайдеш несмітне множество срібла, злата і утварі церковної”. „О, бачиш, Дуняшо, це іменно про цю нашу могилу”. З півверстви від економії стояла, та не одна, а дві могили, а від них низочкою тягнулися обабіч маленькі могили. Деякі майже ввійшли вже в землю і поросли тернами. Про одну з цих могил і писалося в папірці:
З дозволу володаря, Петра Петровича Шмита, почали розкопувати. Спершу копали, як сказано в цідулці, та нічого не знайшли. Потім почали розривать могилу. Не дуже багато зняли землі і натрапили на камінь. Камінь білий, алябастровий. Батько зупинив роботу і поїхав сповістити поміщика про нахідку. На розкопах зостався прикажчик Сорока, який, не діждавшись батька, почав підважувати камінь ломами й поламав його. Під каменем там знайшли три кістяки людські, стремено срібне і ще якусь дрібницю. Далі, здається, не рили. Круг могили довго лежали ті шматки алябастрові. А могила й досі стоїть та з вітром розмовляє про давнє минуле... З приводу цього батько розказував, що якийсь поміщик на своїм степу найшов здорову скелю й побачив, що на скелі тій щось немов би вибито. Почав роздивлятись і, дійсно, прочитав: „Підніми — і побачиш”. Зібрав поміщик все село, нагнали волів, обкопали скелю; зачепили ланцюгами, довго морочились, нарешті таки перекинули скелю. Нема нічого. Предковічний ґрунт навколо. Почали обчищати скелю — щось теж вибито. Обчистили і прочитали: „А що, важка?” Це пахне анекдотою до чого батько був митець. Доречі: прикажчикові, що поламав камінь і був дуже слизький на язик, — батько розказав таку баєчку. «Іде чоловік дорогою. Давно це було. Дивиться, лежить голова, видно — зрубана. Став чоловік над головою і промовив: «Бідна, бідна, голова, за що тебе зрубано?» А голова й промовила: «За язик». Здивований тим, що зрубана голова заговорила, чоловік остовпів. Коли гульк, аж далеченько їде пан якийсь колясою. Чоловік почав гукать, шапкою махати. Вернувся пан. «Чого тобі?» — питає. «Ця голова говорить отак і так». Почав пан питать голову, — мовчить. «Що ж ти, сякий такий сину, вернув мене, я, може, вже он де був би!» Поклали слуги панські того чоловіка і всипали. Поїхав пан, а чоловік почав лаяти голову: «І за віщо це мене вибили» — закінчив він обертаючись до голови, а голова знову заговорила: «за язик»!
До нас на бесіду збиралися попи, з якими батько водив кумпанію. Підпивши, співали пісень. Тоді в моді була пісня: „Вот мчится тройка удалая вдоль по дорожке столбовой, и колокольчик дар Валдая, гремит унло под дугой”. Цієї пісні попи співали під гітару. Гуртом співали „Среди долины ровныя”.
 — „Дуняшо, бери вище!” — гукає батько, і мамин голос, мов срібло, дзвенить: „Один, один, бідняжечка, як рекрут на часах”. Коли впадали в тон занадто мінорний,- то співали: „Боже зри моє смирення, зри мої плачевні дні, зри моє ти огорчення і мене в том не вини, що я, грішна тварь, дерзаю говорить з моїм творцем, і що, грішник, називаю безперечного отцем”. Найбільше подобалась мені надзвичайно мелодична з циклу міщанського пісня:
Ой, браженько, браженько медовая,
З ким я тебе пить буду, молодая? 
Поїхав мій миленький в городочок 
Не на довге времнячко — на часочок. 
Ждала, ждала милого — да й заснула.
Приїхав мій миленький — 
Я й не чула... 
Вставай, вставай милая — пробудися, 
На новій колясочці прокотися!
Кучера — хвалетори молодії,
На кучерах шапочки золотії...
Частенько, коли кров у батька загравала, він кликав на боротьбу, мов на герць, — і попи літали, як галушки. Батько був дуже сильний. Я малим ще був, а добре пам'ятаю, як, виїхавши під чаркою з трактиру, поспорив батько з якимсь молдаваном. Молдаван хвалився, що не обжене батько парою своїх коней його одну на протязі верстви. Як не просила мати не змагатися, нічого не помогло: пішли на перегонки. У молдавана була чудова конячина і довго не піддавалася. Уже з півверстви батькові коні то рівнялися, то знову відставали.
А молдаван, вищіривши здоровенні білі зуби, з ядучою ухмилкою дивився на нас. Вийняв батько бича і загримів на коней: „Гей, ви кляті, поріжу!” І весело, і страшно було, неначе якась чарівна сила підхопила воза і понесла, тільки вітер у вухах дзвонив. Порівнявся батько з молдаваном, схопив за люшню і перекинув його з возом, а ми, мов стріла з лука, понеслися далі.
Я був мізинчик і, коли всі брати й сестра вчилися в Бобринці, — зоставався ще в батьків. Нас було шість: п'ять хлопців і одна дівчина. Найстарший — Іван (Карпенко-Карий), другий — Михайло, помер уже в часи революції; третій Петро, теж помер 1908 року. Сестра Маруся була четверта (Садовська-Барілотті, відома артистка). П'ятий — був Микола (Садовський). Шостий — я.
У Шмитівку якось приїздив з Бобринця старший брат Іван, а з ним — Марко Лукич Кропивницький. Водив я їх купатися до Висі, що близенько під садибою протікала. Купалися, ловили раків. На весло намотувалось багато куширу, витягаєш його в човен, розмотуєш — і вибираєш раків. Катались на човні аж на той бік Висі у село Троянівку. Марко Лукич співав так гучно, що, мабуть, було чути в Новомиргород. Поміщик закликав їх до себе, і брат Іван вподобався йому так, що Шмит умовляв його їхати з його сином до університету за кордон його коштом, але Іван чомусь одмовився.
Наближався час і мені їхати учитись. Батько віддавав усіх нас рано до школи. Я, властиво кажучи, не пам'ятаю коли навчився читати. Вивчила мене мати уже за звуковою системою а, б, в, і т. д. Перше ж учились так: аз, буки, вєді, глаголь, добро, єсть... Навчитись грамоти було надзвичайно важко: учень ніяк не міг зрозуміти, чому то складалось буки аз, — а читалось — ба; вєді аз — ва. Коротеньке слово комора складалося так: Како-он — ко, мислети он-мо — комо, рци аз-ра — комора. Яка ж морока була скласти „неблагопристойний” або ще, довше слово! Діти сиділи по 3-4 роки в підготовчій клясі над букварем і тільки механічно якось виучувались читати, і то у своїй книзі. Мене мати привезла у Бобринець саме тоді, коли повіт був переведений, і всі старші брати, вже „чиновники”, переїхали до Єлисавету; з ними поїхала й сестра Маруся.
У Бобринці була повітова школа та три кляси. Учні ходили у формі; чорна шинеля з червоними петличками, такий же чорненький сурдутик і картуз із червоним околом.
III
Серед степу широкого, „відкіль не доскочиш ні до якого міста, хоч і рік скачи”, стоїть місто Бобринець. Місто невелике, але знамените своїм болотом. Якийсь вигадник розповідав, що він якось ішов базаром і пробив собі чобіт. Став роздивлятись, — стирчить у землі наконечник від списа хотів витягти — не можна: держиться кріпко на деревку. Почали одкопувать і, навдивовижу всьому суспільству, викопали козака. Сидить на коні і списа держить у руці. Утопився бідолаха, в болоті... Козака того поставили в Бобринському музеї поруч із щаблями від тієї драбини, що Яков бачив у сні, та діркою, що зосталась від Троянського коня.
У Бобринці батько мав маленький будинок, де жили старші брати, що вже служили „на гражданській”. У цім будинку зостались ми з братом Миколою. Тут жили не довго. Давня річ, та цей час і не цікавий, і туман забуття лежить на ньому. Ходили в школу, вечором катались на цапах, що вертались з поля. У празник з компанією ходили на річку Сугаклей, купалися та печерували раків. По суботах — обов'язково до церкви на вечерню. Батько був поверхово релігійний, і колиб баба Настя, що правила хазяйством, поскаржилась, що в церкву ми не ходимо, то пришлось би навколішках прочитати половину „часослова”. Дивуюсь, коли згадаю, як батько сам молився довго й голосно, а часто висміював у своїх анекдотах попів і обрядовість.
З братом Миколою частенько забігали ми до М. Л. Кропивницького, і він учив нас пісень. У Миколи був чудовий альт і хороший слух. Перша пісня, якої ми вчили, була „Нелюдимо наше море”. Я тягнув за Кропивницьким і за скрипкою. Микола співав самостійно і вивчився пісні скоро, а я знав тільки слова і раз-у-раз збивався то на один, то на другий голос. Кропивницький був перший кавалер на весь Бобринець, мав чудовий голос і смішив нас надзвичайно, коли розкудовчить було волосся, надме щоки й почне вдавати Шельменка.
Недалечко Бобринця, в селі Живанівці, батько Кропивницького був за управителя, і Марко Лукич часто їздив до нього власною тройкою.
Ця тройка не давала нам супокою, і ми частенько, взявшись за руки, вдавали з себе: я — пристяжного, а Микола виноходця, й летіли стрімголов, приспівуючи: „виноходець, виноходець Марків!”
Від Бобринця до Єлисавету п'ятдесят верстов. Обабіч шляху — степ без краю. Ораної землі було мало. Тирса висока, будяк-чортополох вищий од зросту. Через кілька верстов ряд скирт сіна, що починався від шляху і тонув на обрії. Гурти худоби та овець, валки чумаків — от і все, що попадалось подорожньому. Тут проводив великий шлях від Єлисавету через Бобринець, Миколаїв на Одесу (колишній Хаджибей). Уже верстов за 10 до Єлисавету видно Петропавлівську церкву. Город розкинувся обабіч річки Інгул. В той час це було невеличке місто. В осередку були дві головні вулиці — Велика, що прорізувала город наскрізь від кріпости до Ярмаркового майдану. Друга вулиця звалась Дворцовою. На правому березі Інгула було два передмістя: Пермська і Бикова, їх розділяла велика вулиця, що перерізавши місто, виходила в поле і впадала в шлях, що йшов на Велику Виску, Новомиргород та Вознесенське. Шлях цей колись за царя Миколи І був велелюдний, особливо коли у Вознесенському починався компамент, куди приїздив цар зо всім двором і навіть дехто з іноземних царів. Сюди приїздила й царська трупа. На базарнім майдані у Вознесенському й досі стоїть будинок, в якому та трупа грала. Батько нам розказував, що коли він служив у поміщика Ларія, що держав поштову станцію. „Ларіївка”, — то якось одібрали відомість, що цар вертається з компамента. Батько вартував на станції і коли дізнався, що цар уже близько і, можливо, відпочиватиме на Ларіївці, то послав до поміщика по хліб і всякі лагомини, думаючи, що цар буде тут відпочивати й пити каву. Дві коняки загнали, привезли все, але цар, перепочивши кілька хвилин, поки перепрягали, — подався далі. Ось як про це розказує батько: „Високий, як верства, здоровий, головатий, окатий і сердитий. Устав з кочу і, побачивши просителів, що стояли навколішки і над головами тримали супліки, закричав таким голосом, — мов дмухнув в єрихонську трубу: „Разве тут подают прошенія, ілі начальство об етом не знаєт?” Всі перелякалися, батько теж злякався, і коли цар звернувся до нього й спитав: „Ну, где здєсь?...” він повів його до нужника.
Проти Великої вулиці на горі стояла, та й тепер стоїть фортеця, збудована за указом цариці Єлисавети (закладена 29 грудня 1751 року). На майдані, праворуч дороги, проти фортеці, стояв ряд будинків. Два останні з них належали попові Загорському. Після цих будинків починався степ, а позад будинків по балочці розкидані землянки. Ця частина міста звалася Чичирою. Два будинки Загорського виходили чолом до кріпости, а третій позад них у дворі — чолом виходив на Чичиру. От цей будинок і найняли брати. Мати заправляла всім хазяйством. Батько служив за управителя ще у Шмитівці. Брати служили: Іван за секретаря міської поліції, Михайло — приставом, а Петро столоначальником повітової поліції. Всі ще були нежонаті. Тоді в Єлисаветі була одна повітова школа, до якої ми з братом Миколою й поступили. Сестра Маруся поступила до жіночої школи Титаренка й звідти перейшла до гімназії Хрущової, що відкрилася наприкінці шістдесятих років. До нас наїздив і довгенько проживав М. Л. Кропивницький. Він улаштував музичне тріо: сам грав на першу скрипку, брат Іван — на другу, а Михайло на віольончелю.
Грали українських пісень, що їх розкладав на тріо Кропивницький: „Та нема гірш нікому”, „Ой у лузі”, „Ти не жур мене, моя мати”, а коли приходив приятель Жулінський, то грали мазура, а він з братом Петром танцював. Жулінський знаменито танцював „Козачка”, а мазура так, що я потім навіть у балеті такого не бачив. Наприкінці шістдесятих років з наказу губернатора Клушина, — брата Івана перевели до Херсону „для приведення в порядок архива губернского правлення”. Він узяв з собою брата Миколу і віддав його там до гімназії. 
IV
Марко Лукич поступив за управителя до поміщиці Рогаської, а потім поїхав до Галичини, де вступив до української трупи2. Я перейшов до німецької школи Шрейтеля, що була поруч з будинком попа Загорського. У школі цій викладали: російську, німецьку, французьку й латинську мови, закон божий, чистописання та аритметику. Пам'ятаю добре, як піп Сінькевич викладав „закон”. До нього підходили а книжкою і він показував пальцем: „звідсіль-сюди”. Завдання треба було вивчить на пам'ять. Коли відповідали, піп дивився в книжку; досить було пропустить якого злучника, щоб піп сказав: „Підожди”. Ти, каби да нічого не знаєш; тут говориться — «і наслав господь на людей потоп» а ти говориш: «господь наслав на людей потоп». Не хорошо, не хорошо, — садись. Я, здається, так таки з потопу й не виплив. Писали диктуру з мов, учили вірші й байки на пам'ять. Німець Федір Іванович Шрейтель сам нічого не викладав. Він мав на Великій вулиці крамницю олійних фарб і здебільшого сидів там. А все ж інколи наводив порядки (при школі був пансіон, куди поміщики віддавали своїх дітей). На великій переміні Федір Іванович, держачи за спиною довгого цибуха, ходив і шукав жертви. Побачивши кого слід, він грізно промовляв: „Komm her”, і коли „жертва підходила, хватав її за чуба, нагинав, затискував голову між ноги і пускав в діло цибуха. Це називалось: „дати гозешпан”.
У Херсоні брат Іван тяжко захворів на пропасницю, і його з кліматичних умов, перевели до Єлисавету. Тут він заснував гурток аматорів сценічного мистецтва. Улаштував у ,,Громадському зібранні” кін, і тут, під його орудою та режисерством, почались вистави. Прибуток з вистав ішов на допомогу бідним учням. Діло було поставлене статечно. На тиждень ставили не менш як 2 вистави. Клюб мав власну оркестру. Після кожної вистави влаштовували вечірку з танцями. До складу аматорів увійшли найкращі культурні сили. Під цей час у Єлисаветі відкрито знамениту на ввесь південь школу, що звалася: „Єлисаветградська земська вища реальна школа”. До цієї школи поступив і я з братом Миколою, який перевівся з Херсонської гімназії.
Школа ця не мала прав, — учні, скінчивши її, повинні були складати іспит на „аттестат зрелости” при якійсь державній школі. Земство довго боролося, добиваючись прав і, нарешті, передало школу державі.
Багато учителів нашої реальної школи брало участь у виставах. Репертуар був переважно з п'єс Островського. З українських п'єс виставлялись: „Наталка”, „Сватання”, „Шельменко-денщик”, „Шельменко-волосний писар”, „За Німан іду”, „Ой не ходи, Грицю”, „Кум мірошник”, „Іди, жінко, в салдати”, „Покійник Опанас” (1876 року все українське було заборонено).
Вистави йшли хороше.
В Єлисаветі був той театр, що й тепер існує. Тоді він належав Трамбіцькому, потім перейшов до Зібіна, від нього до Кузьмицького, а потім до якоїсь компанії. В цім театрі завжди грала російська трупа, та не додержувала сезону і, як звичайно кажуть, — ”горіла”. Після одної з таких „пожеж” в Єлисаветі залишився Кропивницький. За цей час Марко Лукич встиг побувати в Галичині і вже кілька років грав у російських трупах; тепер він залишився від „прогорілої” трупи. Брат Іван просив його до аматорського гуртка з платнею 150 карб. на місяць. Ми з братом Миколою та з приятелем Грабенком не вилазили з клюбу і допомагали Маркові Лукичу малювати декорації: ґрунтували їх, варили клей. І цей період життя Марко Лукич, може через те, що ми, молодь, не мали з ним ніяких стосунків, був нашим ідеалом, нашим улюбленцем. Ми переймали від нього все; особливо подобалась нам його штучна комічна мова. Ідемо, бувало, з полювання і він увесь час смішить. От, наприклад, свиснула десь машина. Марко Лукич став, лице серйозне і якесь таємниче:
- „Слихав?”
- „Що?”
- „Скавучить!”
- „Та то машина свиснула, мабуть поїзд недалеко”.
- „Машина?!” — І лице Марка Лукича мінялось на загадкове:
- „Ето діслітельно машина, да тольки кака? Ти може слихав, що є такой німець, Бісшмарк зветься, дак он не то што, но і даже облизяну видумав! Да - а - а. Так цар Вільмгель какось призиваіть його і говорить: „Ва хрунт, сякой такой”, а той стоїть, как лист перед травою. — ”Ти, говорить, видумав облизяну?” — ”Так точно, ваше благородіє”. — ”Так, ти ж пойди і видумай такое, щоб ходило не від того, що тягається, скажем, волом, конем, ослом і всяким суть ближнім, но только потому, що само ходить”. Дак он, брат, видумав: взяв ето залезной ящик, поставив, на колеса, а колеса на рельсу, а в ящик”... Тут лице Марка Лукича робилось хитре і він, підморгуючи, говорив уже пошепки: „Посадив того, що колеса крутить, понімаєш? Ну, і возить, а как втомиться і пристане, дак машинист його зараз жигалом і припече, от того й пара йдеть, а он скавучить; а ти говориш — машина свистить”. Марко Лукич без мене на полювання не ходив. У жнива зайде, бувало, та ще у дворі кричить (мене він звав чомусь Феоктистом): „Збирайся, Феоктисте, ходім на полювання.” Він подарував мені рушницю. Ідемо на Лелеківку, потім по балках болотами. Через болото велике або струмок, що його не перескочу, він мене переносив; у мене були черевички. Сяду на плечі, а він дійде до середини і почина стогнать:
 — „Ой, не можу далі, Феоктисте, уставай”.
Я вже знаю, що це жарти й сиджу. Марко Лукич почина підскакувать, хвицать, — сиджу. Нарешті перенесе. Так ішли на Обознівку. Тут ночували у Грабенків. Другого дня до Лінкевича, де теж гостювали днів зо два. Далі простували на Мар'янівку. Тут було чудове полювання на бекасів та качок. Мешкали в управителя Маліновського, дуже ґречного хлібосола. Звідціль простували на Грузьку, Іванівку, через станцію Шостаківку на Кардашеву. Тут вдосталь куріпок та перепелів. Проживали на пасіці Івана Лінкевича, де заставали знаменитого ротмістра Пилипа Васильовича Балашова. Того самого, що Карпенко вивів у комедії „Сто тисяч”, як Копача?. Це був здоровенний чоловік, вершків 14 на зріст. Кудлате русяве волосся на його голові здавалось полукіпком. Така ж руда, давно нечесана борода, ніс на широчезнім обличчі здавався невеличкою картоплею, а з-під густих рудих брів, що стирчали, мов їжачі голки, виглядали сині, добродушн очі. Сіра потерта салдатська шинеля, картуз військовий, широчезні на випуск штани; нога, як у поліського злодія, а в руці залізний щуп заввишки з сажень. Влітку він скрізь шукав скарбів, а на зиму примощувався до багатого хазяїна й учив дітей. За це його годували, а після він ще одержував від хазяїна підсвинка, продавав його в городі і знову ціле літе шукав кладів. Він володів страшенною силою: замолоду, за кварту горілки піднімав чумацького воза з поклажею (звичайно, з одного боку) і тримав, поки підмажуть колесо, їв як Кузьма Мамай. Я був свідком, як він з'їв велику макітру вареників. Марко Лукич втягував його в розмову, а це зробити не важко було: Балашов був надзвичайно говіркий, брехливий і хвалько. Переконаний, що знає французьку мову, він говорив дрібненько, пересипаючи розмову французькими фразами з підручника Марго, часто не доладу. Виходило, що мову він знає, як еспанська корова.
- От ви, Пилипе Васильовичу, мабуть наполювалися, на своєму віку? — спитає Кропивницький.
- Нєт, дорогой, — не грішив.
- Як же це, живучи у Келеповського, та не полювати? 
(Келеповські були богаті херсонські поміщики і знамениті мисливці). 
- Видите, я у них був подлі дітей уроді як гувернер; 
крім того, збираючись заграницю, вони хотіли мене взяти 
за тлумача.
- А чого ж ви не поїхали за кордон?
- Видите, Келеповський, Вишняков і я поїхали в Херсон : на ярмарок, і тут вони дощенту програлися в карти. Вишняков поїхав позичати грошей, а ми з Келеповським і тройка коней з екіпажем зостались „заложниками”. Ну, я вільний козак, не видержав цього життя. Раз якось, коли Келеповський повіз усе хазяйське сімейство до лазні, я написав їм крейдою вірша на дверях:
Щось Вишняков довго бариться, 
Келеповський повіз хазяїв в баню париться.. 
А моя невелика персона,
Піду й пішки з Херсона.
Та й утік. Так вони без мене поїхали потім за кордон.
Я мав невеличкий зшиток віршів Пилипа Васильовича та, на жаль, десь посіяв. Ще не так давно на виставці в Єлисаветі я бачив Пилипа Васильовича: сидить за прилавком, а перед ним якийсь крам.
- Що продаєте, Пилипе Васильовичу?
- Моє ізобрєтєніе: веґетаріянське хутро.
Він розгорнув „ізобрєтєніе”: полотно з нашитою на ньому вовною з шльонських овець.
Взагалі ми з Марком Лукичем зустрічали безліч типів. До Ковалівки „на траву” приїздило кілька ескадронів кінноти. Офіцери приходили на пасіку і тут за чаркою велася бесіда. Як зараз бачу височенну головату постать майора Карева. Худий, як жердка, здалека він скидався на пугало, що ставлять на баштані. Він, здається, і спав з люлькою в роті. Брехав він безбожно. От, наприклад, зразок його брехні.
- От, як я був на Кавказі... Циба, ето как єго, подай пляшку вина. (Циба був деньщик). Так, говорю, на Кавказі охота! Був у мене деньщик Петька. Пойдьом, бувало, на кілька день у гори... Циба, ето как его, что ж ти віна не поставив?.. Раз ідем з Петькою, а назустріч, брат, 12 черкесов!.. Петька зовсім стовбуром став. Дурак, говорю, чого пужаєшся? А у нас на щиколотки етакіе ножі надівалися, гострі, як бритва...
Майор виправляв пальці лівої руки й приставляв їх до щиколодок правої.
- Дак я, брат, як закричав: „Подходи по одному!..” 
Вони всі стоять, дрижаки їдять.... „Подходи” говорю вам!..
Вот, какой подойдет, я його за чуба нагну і артерію подрежу. Кров стекла — спокойной ночі! — Подходи другой! Так всіх і уложив.
Хтонебудь з офіцерів після цього гукав: 
 — Панове, вип'ємо за упокой черкесів!
Чарка ходила по руках, а майор без кінця брехав: як за ним на Кавказі тисяча вовків гналось, як він приїздив посланцем до царя Миколи І; як царя розбудили, як цар звертався до цариці: — „Маша, угости Карева чаєм”; а та відповідала: — „Коля, нєту вугля на самовар”. 
V
У 70-х роках ми перейшли в будинок, що батько купив за 2.500 карбованців. Будинок цей після смерти батька перейшов у рід сестрин, є він і досі на Биковій, Знаменська вулиця, № 13. Брати Іван і Михайло, обоє тоді вже жонаті, жили в тому будинку, що виходив на вулицю; а ми з братом Миколою, сестрою та матір'ю мешкали в офіцинах.
Зимою, як і перше, в клюбі йшли вистави. Тепер участь брала і сестра Маруся, у неї був чудовий голос. В „Наталці”, „Сватанні” та в російських водевілях: „Дочь русского актера” та „Ямщики” — вона мала надзвичайний успіх. 
Батько не любив театру і ставився байдуже до нього. Мати, навпаки, кохалася в ньому. Треба було бачити її лице, на ньому, мов у дзеркалі, одбивалося все, що робилося на кону. Вона серцем сприймала виставу, раділа і плакала разом з дійовими особами.
Я не пропускав ні одної вистави, і коли мати заховає, було, чоботи, щоб я зостався і вчив „уроки”, то я знаходив які-небудь шкарбани, або надівав материки черевики і, притулившись десь за лаштунками, все ж таки слухав п'єсу. Учився я погано, брав здебільшого пам'яттю. Мені завжди здавалося, що я все знаю, а на повірку виходило, що нічого не знаю. У клясі на лекціях я забирався на „Камчатку”, де читав або розказував всякі казки та приказки, яких виучувався влітку у хлопців, косарів чи баштанника Дмитра, старого Миколаївського салдата. Я тільки й мріяв про канікули, щоб поїхати до батька на село; полежати в степу широкім, затопивши очі в блакитну безодню неба.
Не можу не пом'янути добрим словом наших хороших і учителів. Вони не були чиновниками, що задавали уроки: „звідціль-сюди”. Михайло Францович Блюменфельд, — ця ходяча енциклопедія. Він знав всі європейські мови, математику, фізику. Викладав французьку мову. Гаврило Якович Блізнін („папаша”) викладав природознавство, що тоді починалося з першої кляси й викладалося в широкому розмірі. Коли, будучи вже на сцені, я зайшов до школи, щоб заплатити за племінників (синів брата Івана) і, зустрівшись там з Гаврилом Яковичем, розбалакались про минуле, я нагадав йому, як ми, учні, ходили з ним у Казенний сад і там, сівши в коло слухали його размову про рослини, малювали їх. Коли я назвав йому десяток рослин по латині, то старий, утопивши очі кудись вглиб минулого, довго мовчав, а потім промовив: „Знаєте, друг мой, теперь это не считают наукой”. Блізнін умер у Єлисаветі стареньким дідком.
Другий „папаша” був Михайлів. Він викладав російську мову і читав, як справжній артист. Можна було заслухатися, коли він читав Гоголя або вірш „Савонароля”. Були в нас добрі математики: Пржишиховський, Бучінський, Петрушевський, Сук. Дивний лектор з географії Леймак, він же чудовий математик. Усі вони сіяли добре насіння і падало воно здебільшого на ґрунт родючий і давало урожай. Багато з-під їхнього крила вилетіло діток і розлетілось по світу...
Оце тоді, за проводом брата Івана, ми почали перекладати Гоголя. Тоді вже був переклад „Тараси Бульби” Лободовського. Цей переклад ми висміювали і, де тільки можливо було, вставляли слова, які здавались нам нісенітними. Як от, наприклад, Остап каже: „Облиш кепство, тату, шкода шкилить”. І от Микола почав перекладати „Бульбу”. Я взявся за Шпоньку. Крім цього у нас вийшла газета, хто був її привідцем — не знаю. Одно число тієї газети, здається є й тепер у мого приятеля Андрія Грабенка. Співробітниками були: брат Микола, Грабенко, я, Дяченко і Шевченко Йосип Варфоломійович, що тоді вчився у військовій школі. Кожної суботи у нас збиралися гості і починались співи гуртом, коли збиралося багато, а більш співала сестра Маруся, Шевченко та Кость Стоян, що в нього був чудовий ліричний тенор.
Ці вечірки були урочистими, коли до Єлисавету наїздив Петро Іванович Нищинський4. Як живий він і зараз перед очима: сивий, з цапиною борідкою і сірими виразними очима. Сидить біля сестри за фортепіяном. „Світи місяцю і ви ясні зірниці, нема милого — не милі й вечерниці” лунає-переливається голосочок „українського соловейка”. Лице Петра Івановича туманіє, хмуриться ясне чоло, і одна по одній покотились із очей по щоках сльози. А голос ллється, як струмок цілющої водиці, з такими характерними форшляґами, яких не можна передати. Всі сидять, притаївши дихання: настрій Петра Івановича заразливо впливає на всіх...
„Ще, ще, моя голубонько, ще оту мою любиму: „Тече річка невеличка”.
І знову чарівний спів лунає, вливає в душі благодать... Такої співачки українських пісень я більш не чув ніколи.
В Єлисаветі Петро Іванович ставив свої „Вечерниці”. Участь брали учителі духовної та учні ремісничої школи. Тут були чудові голоси, як от у Рильського, Беззабави, Левітського. „Вечерниці” йшли під керуванням Петра Івановича. Надзвичайно гучно проходили у нас різдвяні свята. Приїздив із села батько. На „святий вечір” збиралася вся рідня і близькі знайомі. В їдальні на величезнім столі стояло безліч усього їстивного, по краях і посеред столу — цілі гори пиріжків з квасолею, горохом, капустою та рижем. Риба солона, риба свіжа, риба жарена. Холодець із риби. Батько з великою учтою сідав по один кінець столу, мати по другий. Батько урочисто питав:
- Діти мої, чи видно мене з-за пирогів? 
? Всі одповідали:
- Ні, не видно, тату.
- Ну, дай же, боже, щоб і на той рік не побачили, — 
казав він з саркастичною усмішкою.
- Просимо ж до столу!
І от зразу загуло: „Бачить же бог, бачить творець, що мир погибає”. Після цього починалась вечеря і тягнулась довго. Співали всі, співала й матуся своїм чудовим голосочком: „Ой дивноє народження”, потім хором знову: „Застилайте столи та все килимами”.
Один такий вечір навіки відбився в моїй пам'яті. Мене цікавило, чого люди бувають п'яні... І от, коли стіл був уже готовий, а всі сиділи в залі, я налив чарку горілки, випив і пішов до гурту, стежачи чи не хитаюсь я. Посидів трошки, знову встав. Іду по одній дошці — нічого не почуваю. Еге, думаю, брехня, що від горілки хитаються. Випив ще, і знову нічого. Що за причина? Ходжу по одній дошці, не хитаюся, голова не крутиться. Випив ще, — теж нічого. Сіли за стіл, мені тепло так, і хочеться сміятися, і я сміюсь, і здається мені, що в мене виросли крила, немов лечу кудись. Надворі зоряно, зоряно і раптом небо червоне стало. Одно крило мов одірвалось і я, як підбитий бекас, шкереберть лечу і падаю в воду, і чую, що іду на дно все глибше й глибше... От уже немає дихання, я шукаю ногою упору, щоб ударитись об дно й піти на верх, а в ухах шумить, здається, що я умираю; напружую останні сили, махаю руками й ногами, і — прокидаюсь. Ранок. Я лежу в себе на ліжку, ввесь у поту, а серце б'ється мов перепел у сітці. Я ненавиджу горілку й до цього часу.
Ранком приходили колядники. Раніше за всіх приходив Ванька Кузьминишної. Це був дурник. Тип досить цікавий. Йому було вже літ 35. Широколобий, головатий, з „приплюснутим носом,, на блинчастім обличчі, з очима як у мороженого судака. Він ніколи не сміявся, і лице завжди було мертвено-серйозне. Прийде, перехриститься і просить дозволить колядувать. „Колядуй”, каже мама. Ванька довго стоїть, переступаючи з ноги на ногу, потім питає: „Баліня, як васього паниця Ваню звуть?” — ”Іваном” — одповідає мама. Ванька христиться й розбитим дитячим голосом починає: „Пан Іван устав, люцько заблязцяв, святий веціль”. Знову помнеться на однім місці і знову питає: „Баліня, а як васього паниця Мишу звуть?” — ”Мишою”, — відповідає мати, давлячись сміхом. Ванька знов христиться й починає: „Пан Миша устав, люцьком заблязцяв святий веціль”. Отак перебравши всю рідню, Ванька випивав чарку горілки, закусював ковбасою, брав 5 копійок і йшов далі.
За цього періоду життя моїм близьким приятелем був Андрій Грабенко, трохи старший від мене, надзвичайно здатний; він був першим учнем нашої реальної школи. Ми вдавали з себе або ориґіналів, або запорожців. Нам здавалось, що ми надзвичайні силачі і завсігди переборщували: з фортеці бігли до Казенного саду, не відпочиваючи, 1 - верстви. Я піднімав зубами страшенно важкі дзиґлики, вертів ними так, що одного разу перекладина зосталась у зубах. Взимку ми з Андрієм в самих сіреньких літніх блюзах, з люльками в зубах, гуляли на бульварі. Наша школа тоді ще не мала ніякої форми, і учні були одягнуті „по достатку”. Ми з братом, наприклад, одягнені були в великі чоботи, в широкі, синього ґвардейського сукна штани, верблюжі твинчики, кожушки і смушкові шапки. Увечері обов'язково ходили до театру, на гальорку. Втіха ця коштувала все-про-все 20 копійок. Коли грали погано, ми цвірчали цвіркунами і свистіли. Звичайно, втручалась поліція, та дарма: силачі заступали дорогу по сходах, пропускали малечу, а потім сами пробивались і втікали. Кожну неділю надходили скарги на нас до брата Івана, та він якось улаштовував. От уже коли скарги доходили до батька, як він приїздив, то ми 2-3 дні не були вдома.
Ми теж грали: „Наталку”, „Назара Стодолю”, „Москаля чарівника”. Грали здебільшого в будинку багача Білозерова або в ремісничій школі, чи в Рогавської, яка держала помешкання для учнів. 
VI
26 січня 1876 року брат Микола виїхав до Кишинова, де вступив „вольноопределяющимся” до Житомирського піхотного полку.
Того ж року квітня 15 оповіщена війна з турками, і Микола виступив у похід. Це тяжким каменем лягло на нашу стареньку матір. З цього часу вона якось змарніла. Особливо тяжке вражіння справляла вона, коли почує, що була баталія. В її кімнаті горіла невгасимо лямпадка, схилившись, вона молилась день і ніч перед образом. Ходила з червоними заплаканими очима, шепочучи молитви. Батько, приїхавши, кожного разу таємниче, пошепки казав братові Іванові: „Знаєш, Іване, Миколу вбито”. — ”Та відкіля ви взяли?” — ”Один чоловік казав мені”. У хаті, як у домовині, всі сумні... Минає кілька день і... о, радість! лист від Миколи: він живий і здоровий. І знову в хаті все оживає. Батько бере часослова, довго держить його на голові, шепочучи молитви, потім одкриває книгу і обов'язково на однім місці: „Живий в помощі вишнєго”. — „Дуняшо!” — Мама підходить. — „От бач сказано: «На аспіда і василиска наступиш і попереши лева і змія»„. Мати радісно дивиться в книгу.
Я набирав цілу торбу всяких книжок і їхав до батька. Він тоді був управителем у маєтку князя Кудашева — в Лозоватці. (Що за краса! Величезний став завширшки з верству, а голова ледве мріє на обрії, закутана в величезні плавні. Став здавався монахом, що стоїть навколішках. В тому місці, де він немов би молитовно простягав руки, вузеньким єриком єднався з другим ставом. Коли, після великих дощів, вода з цього другого ставу поллється було через греблю і бистрим струмком несеться в великий став, — назустріч цій водиці свіжій іде страшенна сила коропів. Зараз висилались сторожі, бо люд виловлював коропів руками за зябра.
Круг фільварка ішов величезний сад. З двоповерхового кам'яного будинку спускалися мармурові сходи до купальні, де стояли князівські човни. У мене був свій гарненький човен, вимощений запашним сіном. Я спав на ґанку. Прокинувшись удосвіта, брав рушницю, вудки, торбину з припасом і книжками, сідав у човен і, оташувавшись у вершині, ловив рибу, в саму спеку затягався в плавні і читав або ширяв думками за героями Купера та Майн-Ріда...
По обіді я йшов на баштан і тут слухав безконечну брехню баштанника-діда Миколи. Це був кремезний дідок. Брови й вуса його стирчали дротом, на лівім оці в нього була полуда і через те він дивився якось боком. Йому було літ під 90, мав усі зуби з'їдені до того, що понад яснами жовтіли тільки пеньки. Держався прямо, ходив швидко, говорив поважно-переконано. Тут чутно було іноді гарматні постріли з Єлисаветського полігону. Дідок вийме маленьку люльку з рота, сплюне і промовить: „Палять... Тільки це все не те, що при дєдушке Суворові”. — Хіба ви його зазнали. — „Ого!... Ето, как ішов Палєвонтір бурноп'ятий. Отак, к примєру, річка, — дід проводив риску ціпком, — по той бік Палєвонтір, по цей ми стоїмо, з нашим таки царем. От він і кричить: «Олександра, тобі говорю, віддай Москву!» А наш йому: «Ні за сто рублів не віддам» І починається: палить француз, а наші мовчать. Дак цар питав Суворова: «Дєдушка, почему ти не палиш?» А той йому: «Стань мені на ліву ногу, та подивись через правоє плече»... Той глянув — аж на небі паски святять. Вот, як освятили, так наші й начали. Боже ти мой! Француз палить, а його бомби вертаються назад.... А салдат, який тепер салдат?! Пішов на службу, вернувся назад, дак і собака на нього не гавкає — познала й лащиться. Ні, ти послужи, як ми служили — прийдеш домой, дак родной отець і мать не познають!”
Ввечері, коли збиралися до лагерів звідусіль робітники і кожна партія співала своїх пісень, — я найбільше любив чигиринців, що співали, ідучи, одну пісню і її хватало на цілу верству. Один голос починав: „Ой, чи чуєш ти, дубе, я нашлю на тебе топір”. Хор підхоплював: „Топір не йде дуба рубить, а дуб не йде ведмедя бить, ведмідь не йде людей драть, люди не йдуть вовка бить, вовк не йде козу їсти, коза не зарізана”. Знову один заводив: „Ой, чи чуєш ти, топір, я нашлю на тебе камінь”. А хор: „Камінь не йде топір тупить, топір не йде дуба рубить, дуб не йде ведмедя бить і т.д. На камінь насилався воонь, на вогонь – вода, на воду — бик, на бика — довбня, на довбню — черви, на червей — кури, на курей — баба, а нарешті дід ішов бабу бить, баба іде курей щупать, кури ідуть червей клюкать, черви ідуть довбню точить, довбня іде бика бить, бик іде води пить, вода іде вогонь лить, вогонь іде камінь палить, камінь іде топір тупить, топір іде дуба рубить, дуб іде ведмедя бить, ведмідь іде людей драть, люди ідуть вовка бить, вовк іде козу їсти: коза дома сидить”. Після вечері безконечні приказки, побрехеньки, казки. Всі слухали, особливо Якима, у якого була невичерпна криниця цієї знадоби. Щоб хто не сказав, у Якима знайдеться відповідь, або казка чи приказка. Часто він говорив віршами, іноді не без скороминки, після чого 5-6 кулаків дівочих ходили по його спині. Яким хоч би скривився, тільки підморгує та додасть: „От люблять, каторжні — за кулаками світа божого не бачу”. І знову якась приказка чи побрехенька. Я пам'ятаю, майже все, але ця етнографічна сторона поза рямками мого оповідання.
Протягом усього літа 1876-77 років я був на селі, зібрав чудову колекцію мотилів і жуків. Найцінніші були Махорони, павине око і мертва або Адамова голова. Жуків цінились тільки три породи: рогач-олінь, носоріг і водолюб. Кажу цінились, бо я завсіди збирав колекцію з комерційною метою: колекцію я продавав і купував собі коньки або ласощі.
Уже року 1876 ми, молодь, не грали: все українське було заборонене. І, коли року 1877 святкували здобуття Плевни, то хор співав „Закувала та сива зозуля” в такій російській редакції:
Наши братья в турецкой неволе
Умирают под ножем,
Ах, доколе, славяне, доколе
Вам жить и томиться
Под гнусным турецким ярмом?
Ваши жены бесчесино преданы
Вера, воля и законы попраны!
Иль Славянска земля удалыми сынами
Да не богата!
Встань, проснись, подымись,
Род могучий, славянский На супостата!
Бейте, рубите врага,
Разрывайте турецкие оковы!
Пусть турки знают-
Вам бог помогает
И вам, о славяне, вам слава в Балканах,
Вам слава, - слава в Балканах! 5 
Спів на цьому кінчався.
1877 року 28 грудня взяли „Шипку”. В баталії брала участь 14 дивізія. В Житомирському полку був брат Микола.
Відомо було, що людей лягло чимало і, як на гріх, від брата Миколи ні словечка. Мати злягла, батько приїздив і ходив мов непритомний, незважаючи, що „часослов” завсіди відкривався на: „Живий в помощі вишнєго”, — він був переконаний, що Миколу вбито. Брат Іван посилав депеші та листи; депеші йшли черепашачим кроком. Річ звичайна: військо виступило під Адріянопіль, і звістку можна було подати тільки з Сан-Стефано.
У господі сум, я не держався хати і горів помстою за брата. Мені кожен раз снилося, що я воюю, врізуюсь у саму гущавину турків і, кричучи „ура”, — прокидаюсь. А то сниться мені, що я лицар, озброєний з голови до п'ят, їду на воронім коні з величезним списом, шукаючи, з ким би помірятися силою. А то я, зачепивши арканом за роги місяць, тягну його з неба. І мені мариться, що місяць, — це Туреччина і я буду переможцем над нею. Нарешті я, без згоди батьків, вступаю в 58-й запасний батальйон, а через 2 місяці мене надсилають до Одеської військової школи.
Екзамени призначені були через два тижні, і все, що з'їхалось, мешкало в Сабанських казармах, що на Канатній вулиці. Юнкерів приїхало біля 2 тисяч; тоді, як приймали до школи тільки 400 душ. Грошей у мене ні копія. Борщ салдатський, чорний гливкий хліб та каша, — ставали мені поперек горла. Величезний наплив юнкерів... Все це гасило мій героїчний настрій. Що, коли не складу іспиту?..
Познайомився я з трьома бравими хлопцями: Лющиним, Петражицьким і Гумелем; цей останній був надзвичайно розбитний німець. Він повів нас розгружати пароплав і ми заробляли карбованців по три за день. Робота була страшенно важка та брудна, бо довелося розгружати пароплав з вугіллям. Удень ми працювали, а ввечері, в куточку при смердючій лямпі, я пильно готувався до іспиту. Особливо мене лякала математика. Геометрію я знав добре, аритметику і альґебру — поганенько. Так минуло два тижні. Почались екзамени. Нас прийняли, а решта роз'їхалась по полках. В школі залишався ще прискорений випуск. Після екзаменів в кінці грудня, випуск цей теж роз'їхався по полках. Тепер зосталось далеко менше 400, бо були виключені ще так звані „декабристи”. Це ті юнкери, що не мали поспіху і їх одчисляли „за громкое поведение і тихие успехи”. З тих, що залишилися, повибирали начальство: фельдфебеля, старших та менших унтерів. Я спершу подобався начальству і попав фельдфебелем, та після однієї вечірньої повірки, коли вся рота реготала від тих фіглів, які я витворяв, — мене „понизили” до старшого унтера. Фельдфебелем став Лющин.
Через півроку мені стало нудно в школі. І що найтяжче, — не було чого читати. Книгозбірня поганенька, та й те, що було, я здебільшого читав. Держати в себе книжки було небезпечно: щомісяця начальство робило труси в столиках та скриньках учнів. Це були часи Тотлебена та Панютина, часи, коли вішали немилосердно. Зразком тогочасного політичного життя може бути історія жандармського трусу в двох семінаристів, що готувалися до іспитів в університет. Семінаристи були добрі співаки, мали багато нот, переважно церковних. Між іншим на столі лежала „Херувимська на разореніе Москви”, перевернута на другий бік, де починалось словами „яко да царя всех подимем”. Жандарм-німець прочитав і, розмахуючи пістолем перед носом переляканих семінаристів, закричав: „А, мерзавці, ві до царя поднимать будішь! Заковать їх!” Як бідолашні учні не доказували, що це херувимська, та написана разорение Москви” робив своє діло, — їх поволокли „з поличним”. На щастя, в жандармськім правлінні знали, що є така херувимська і переляканих семінаристів звільнили. Навчання провадилося мляво. Цікаві були тільки лекції з історії Леоніда Анастасієвича Смоленського. Говорив він не артистично, хапався за маленького носика, підсмикував штани, але в його лекціях було багато нового, цікавого й ориґінального, не схожого з Іловайським. Він частенько вживав українських виразів, беручи їх з пісень. Взагалі шкільне виховання було вузеньке, безпросвітно-фахове. Школа розподілялась на дві роти, а рота, як і в полку, — на півроти, піврота — на два взводи, кожен взвод — на два відділи. Начальником школи був полковник Лазаревич, він же читав лекції з адміністрації. Читав хороше, дарма, що був трошки шепелявий. Чоловік сердешний і розумний. Першою ротою (де я був) командував майор Румянцев. Старий севастопольський служака, суворий, безсердешний, він дивився на юнкера, як на бидло. Кожним взводом командував офіцер. Я був у другому взводі, яким командував капітан Кашенський. Червоний, як варений рак. Юнкери звали його „Помідором”. Голова в нього сиділа якось між плечима і випиналась рудою борідкою вперед, як і живіт; все це трималось на коротеньких ніжках, а тому він мав вигляд досить комічний, карикатурний. Його заступниками були Олексіїв та барон фон Левіс-Офменар. Олексіїв, не зважаючи на величезну й товсту фігуру, був чудовий фронтовик і знаменито фехтував багнетом і шаблею. Людина проста, вибився з фельдфебелів. Фон Левіс - Офменар, капітан 13-го стрілкового полку, де салдати не вміли вимовити його прізвища й говорили „барон хвон поліз на хвонар”, людина противна, вічно незадоволена. Мені чомусь здавалося, що в нього обличчя жандарма. І я був надзвичайно радий, коли через десяток літ зустрівся з ним у вагоні й побачив на ньому жандармську форму. Описувати всіх було б зайвою працею, та не можу пропустити ще двох: командира 4-го взводу Ринкевича і командира другої роти Іваненка. Ринкевич був зовсім скажений, корчив ориґінала. Приставав до кожного юнкера. Коли він був дежурним у школі, то хоч і не йди у відпустку, — обов'язково причепиться до чогось. Коли не міг причепитись до одежі, то просто говорив: „Не пущу в отпуск: у вас неформенная физиономия”. Він чомусь не переносив мого погляду, і завжди кричав: — „Тобилевич, что вы на меня смотрите?” — повертався й додавав: „Вот удивительное дело!”. Капітан Іваненко був служака, глибоко переконаний у своїй програмі виховання. Головатий, з виразними пронизливими очима, з тонким горбатим носом і, як кажуть, „хоч погано скроєний, та кріпко зшитий”. Невеличкий на зріст, на коротеньких товстих ногах, у величезних чоботях на товстющих підметках із загнутими догори носками. Іваненко ввесь належав службі: завжди був у школі й тільки спав дома. Звали його юнкери Рюриком, а жінку Агнесою. У школі був великий ящик, куди нарізували для обох рот чорного хліба. Хліб цей без контролю брали юнкери. Коли юнкер ніс багато хліба і попадався Рюрикові, то він обов'язково спитає:
- Неужели вы все это съедите?.
- Съем, — відповідає юнкер.
- Какой завидный аппетит! — І раптом, дивлячись на юнкера, Рюрик починає співати: „Ті-та-та-тар-діта-та”. Так виспівували сіґнал першої роти. Юнкер не розуміє.
- Плохо вы знаете сигналы, — каже Рюрик. Отнесите хлеб назад.
Командував Рюрик з великою затяжкою, не командував, а співав, перериваючи іноді команду такими вставками:
 — Ружья воль....ский три раза не в очередь на службу.
Це означало, що юнкер Вольський зворухнувся, а „в строю” цього не можна. А то підраховує роті: „Раз, два, раз, два... Стаматьев там... не в ногу”. Фельдфебель обізветься: — „Стаматьева нет, он в отпуску”. — „Все равно, — відповідав Рюрик, — он и там не в ногу ходит”. Рюрик був чесний „служака” й віддавав усе своє життя, все своє знання своїй Сізіфовій роботі.
Харчували нас поганенько, а найгірше, коли був такий артільник, що більше дбав про себе. Артільника вибирала рота і хоч який був чесний той юнкер, він мусів красти. Справа в тім, що приймаючи ціни від попереднього артільника, він тільки на базарі в різницях і лавках дізнавався, що ціни на все були значно менші, та ввести їх зараз в норму, — це все одно, що донести на товариша, і юнкер мовчки одбував свій термін. І за два тижні, коли й сам промітний, здобував собі мундира, чоботи і шаровари.
Я не довго був старшим унтером. Юнкер Лютеров, мого взводу, часто втікав уночі з школи. Вертаючись з нічної гулянки, він попався на очі дежурному офіцерові, офіцер за ним, та поки вибіг, юнкер хоч устиг добігти до ліжка, але роздягтися й лягти не встиг. Ну, звичайно, винен унтер, що не доніс на товариша, і мене „понизили до меншого унтера”. На цій новій посаді я все ж не вдержався до випуску. Невеличка купка юнкерів почала видавати газету, що виходила раз на тиждень. Газета недовго існувала. Скрізь знайдеться свій донощик, — знайшовся він і в нас. Газета попала до рук начальства. Властиво кажучи, в двох-трьох числах газети не було нічого прикрого, а тільки в одному числі були вірші, щоправда, дитячі, а все ж образливі: „Три дні в пеклі”, велика поема, в якій автор описує, що буде на тім світі нашому начальству, на зразок „Во Францию два гренадера”. В поемі висміювалося „Рюрика”, що пізнього добою ішов з Агнесою додому. Вона скаржилася йому на свої хвороби, а він відповідав: „Агнеса, и мне умирать бы пора, то-то возликует Одесса и все господа юнкера. Да что юнкера мне такое, их обдирал я, как липку, всегда. Бот Кршивоблянский прогонит (Кршивоблянський був начальник штабу), беда мне, — умру я — тогда”.
Ты медальку на ленточке красной
Повесишь на сердце мое.
Раздвинь по уставу мне ноги, чтоб стало затылком ружье.
И смирно и тихо я буду лежать,
Как на страже в гробу;
Заслышу я - к чаю играют,
Но к чаю уж я не пойду.
Но вот черный хлеб носить станут
И я во гробу содрогнусь,
И надену свои скороходы
И снова к поверке явлюсь. 
Другий вірш під заголовком: „Вибори артільника”:
 „Когда волво фронте рота,
Готовясь средь себя артеьщика избрать,
То всякому в артельщики попасть охота:
Люблю, бывало, я за друга покричать!
Хоть знаю я , что друг мой юнкер тонкий,
И любит он просторный свой карман;
Но громче всех звучит мой голос звонкий,
И другу ключ кладовый будет дан!
Какое дело мне, что масло будет хуже,
Что порции все примут жалкий вид;
Но ты ведь, угостишь же, друже,
Меня на общий дефицит!”
Почалося дізнання й суд. Мене, Петрова і ще двох юнкерів загрожували виключити з школи й одіслати в полки. Мене любили товариші не тільки з своєї роти, а навіть і з другої. І от зібралася депутація від обох рот на чолі з фельдфебелями — просити за мене. Це зробило свій вплив: нас усіх залишили. Мене знову скинуто й переведено у другий розряд поводження.
Першого травня школу вивели до таборів і помістили на правім фланзі Модлінського полку. Нас, як і полкових салдатів, водили на стрільбу, на ротне навчання. Часто ввечері, лежачи на нарах, я згадував любу серцеві Лозоватку. Як хотілося туди, на став широкий, полежати на човнику, погойдатися на хвилях, рибку половити... Там простір і воля, там я один... Думки ці перебивались „зорею”. Позад нас, через лісок, стояли теж полки, і от пів на дев'яту починалася „зоря”. Всі шикувалися на лагерних „лінійках”. Після зорі команда: „На молитву шапки долой!” — І кожна рота починала співати молитви.
У серпні 1879 року відбувся в Одесі царський „смотр”. Нас, юнкерів, вивели з школи о 4 годині ранку „в походній формі”. Пів на шосту ми прийшли до табору. Почистились, пообідали і не по розуму усердне начальство вивело нас на „скакове поле”. Тут, по розбитих заздалегідь лініях, вишикували нас. Було 12 годин ранку. Спека страшенна. Вирівнявши нас, наказано: „Стоять вольно, з місць не сходить!”. Це означало, що кожен має право знять з лінії ногу, що стекла, трохи нею помахать, потім поставити на місце й зробити те саме другою ногою. О 12 годині вишикувалися й інші частини військові. 15-а дивізія, 13, 14, 15 і 16-й стрілкові полки. Спека ще збільшилась. Начальство купками розкинулося на майдані. Десь далеко на заставі почувся довгий гудок. Все начальство кинулось на свої місця. Залунало „Смирно!”. Все затихло. Очі всіх впилися в далечінь, відкіля покотився клубок куряви. Через кілька хвилин підлетіли адьютанти й оповістили, що це не царський поїзд. Знову: „стояти вільно, з місць не сходить”. Година дня, духота надзвичайна; хто слабенький, уже не витримує: хилиться штик потихеньку додолу, рушниця випадає з рук, а за нею падає й салдат чи юнкер. Підбігають санітари і відносять бідолагу; ряди злучаються. Начальство сердито поглядає: треба знову підрівнять. Знову гудок, знову адьютанти: знову „отставить”: не цар, і знов „стоять вольно”. Тільки о шостій годині стовпом дорога закурилась. Ближче, ближче... Ціла юрба адьютантів, генералів, почет. Всі на місцях. На обрії з'явився екіпаж, і знову всі втопили в нього очі. Тройка зупинилась кроків за 200 від нас (ми стояли на правому фланзі). Почулося: „Смирно! — по полках на плечо”. Всі полковники прийняли команду. До царя бігом підвели білого як сніг коня, і коли він сів, знову пролунало „на караул” і заграла музика. Цар легеньким галопом під'їхав до нас, круто повернув коня по фронту так, що той спіткнувся й обдав нас порохом. „Здорово юнкега!” (він гаркавив), — промовив цар, приставивши руку до козирка. — „Здравия желаем, ваше императорское величество!” — виразно прокричали юнкері.
Наче й тепер бачу його: підстаркуватий, з сивиною, глибоко запалими очима, красивий старик. Груди колесом; фігура, звичайно, підмощена, а тому й здавалась могутньою. Він проїхав понад фронтом. Потім почався церемоніал. Ми „по-ротно” розгорнутим фронтом пробігли. — ” Молодцы юнкера!” — почувся його голос. Відповіли традиційне: — ”Рады стараться!” — І потягли до школи стомлені й голодні, але з обов'язковими піснями. 
 
VII
Знову потекли сумні хвилі життя. Лекції, поодиночна й ротна муштра і, так звана, „словесність”. Раз якось перед початком лекції з адміністрації, я був надзвичайно радісно здивований. На лекцію увійшло 5 молодих офіцерів, а між ними брат Микола. Повернувшися з війни, він попав до Київської військової школи, тут його настановили на офіцера, і тих, хто належав до Одеської округи, надіслали до нашої школи слухати лекції та складати іспити на вищий чин. Мама так і не діждала побачити синів офіцерами, чого вона так бажала, бо померла ще в березні 1879 року. До нашої сім'ї дуже підходила пісня: „Ой не журись, нене, не турбуйся над нами: ми повиростаєм та й розійдемось сами”. Наприкінці життя свого мати зосталася самотньою. Брат Михайло переїхав на службу до Кишинева, Петро служив у Новомиргороді. Я з братом Миколою вчились в Одесі, а сестра раніш учителювала, а потім поступила до оперети. Коли сестра перший раз виїжджала з дому, я ненароком застав таку картину мати вся в сльозах тихенько своїм ліричним голосом співала:
У неділю рано -
Як сонечко грало, 
Виряджала мати дочку
В чужу сторіночку.
В чужу сторіночку, між чужії люди.
Ой хто ж тебе, доню моя, жалувати буде?
Вона залилася сльозами, а сестра втішала її:
Пожалують, нене, всі добрії люди:
Робитиму, годитиму, — добре мені буде.
У мене підступили сльози, здавило горло, і я вибіг з хати.
Я часто ходив до брата і познайомився з усіма офіцерами. Вони передягали мене в офіцерську форму, і з ними я бував у ресторанах та театрах. Мені дуже подобався товариш Миколин, що й мешкав разом з ним, Грицько Жигаловський. Це був лицар, тип такого колишнього „побратима”, що, як оповідає Лукіян, міг дати око виколоти за свого побратима. Людина страшенної сили і смирний, як вівця. Красунь, чорний як жук. Ми зосталися з ним навіки побратимами. Був він мало освічений, і братові багато клопоту було, щоб хоч трохи підготовити його до іспитів. Як йому не розказували про барометр і термометр, все дарма: коли через годину говорили! „Ну, Грицю, намалюй барометр”, — він малював термометр.
Брат звертався з проханням до Смоленського і Цимакюна (професор фізики); дякуючи цьому, Грицько ледве-ледве склав іспити.
Здавалося, що цій здоровій людині два віки жити, а він не довго пожив, через вдачу. Ціляй день двері навстяж, компанія зміняє компанію, а Гриць усім радий і з кожним вип'є. Я не бачив Гриця ніколи п'яним, він навіть у лиці не мінявся. Це була величезна губка, що вбирала в себе горілку, пиво, коньяк і вино. Пам'ятаю, що літ через десять, коли я був уже на сцені, приїхавши до Одеси, я мешкав у Гриця. Якось повів він мене на майовку. Всі були п'яні, Гриць „ні в одном глазє”. Сиділи в садку. Де не взялось теля і, вибрикуючи, пробігає мимо Гриця. „Куди ти, дурне?” — каже Гриць і вдарив його кулаком по лобі. Теля закрутилося й упало мертве. Останній раз я бачив Гриця 1893 року. Він являв собою величезну коробку, в середині якої вже все потліло. Він посивів, став лисий, а все ж тримався молодцем. Дуже зрадів мені і зараз же попросив пофарбувати його. Він вимив голову й бороду, я взявся за бороду. — ”Грицю, чому ти не лікуєшся, ти, я бачу, хворий”. — ”Та от, братухо, нема мого знайомого ветеринара; я, милий мій, лікуюся тільки у ветеринара. Не дивуйся: він же худобу виліковує, а вона ж йому нічого про свою хворобу не говорить, а як я розкажу”. — Гриць заливався добродушним сміхом. Голос у Гриця був чарівний: оксамитний бас надзвичайної сили і дивної краси. Такі голоси родяться раз на сторіччя. Улюблена його пісня була російський романс: „Нет, я сбился с пути, увлекаясь тобой, не судьба нам итти по дороге одной” і українська: „Ой оре Семен, оре та сірими волами”. Він не хотів виявлять почуття, а воно виливалось стихійно з його грудей. — „Кидай, Грицю, службу, іди до нас”. — ”Ні, братухо, — відповідає він: — я вирішив дослужитися до наслідника і царем в одставку”... 1895 року Гриць помер в Миколаєві, де він, яко полковник, командував окремою частиною і де, нарешті, горілка його перемогла. Він помер спокійно, усміхаючись.
Випускні іспити запізнилися через смерть начальника школи, полковника Лазаревича, й проходили в'яло. Я складав їх зовсім байдуже, не готуючись: я знав, що мене не випустять „по першому розряду”, не вважаючи на те, що я був найкращий фронтовик і лише з фортифікації мав 7, а решта балів пересічно виходила більш 10. Після іспитів почалися з'йомки. Школу переведено в Олександрівку, чудову місцевість на лимані; по другий бік лиману, проти Олександрівки, — німецька слобода. Там мешкали всі, так звані, рикометні офіцери (це ті, що дістали чин за війну). Уночі, після перевірки, ми їздили до них човном і пізно верталися п'яненькі. Одного разу я пішов у заклад, що перепливу в Олександрівку. Заклад був на дюжину пива, я виграв і на другий день пиво випили в шинку „трьох сестриць” — гарненьких німкень. За надзвичайний шик уважалося так ударити пляшку зверху, щоб дно одскочило. Пляшок набивали безліч...
З'йомки були з астролябією; бусольні, глазомірні і „кроки”. Для багатьох офіцерів це була terra incognita, і юнкері робили за них.
От і з'йомки скінчились. Ми збудували кілька ложементів, співаючи пісень про наше начальство.
„Прощай, ваш Рюрик - эконом,
Любитель пирожков й булок! 
На пирожках построил дом,
Фасадом прямо в переулок.
Хор підхоплював:
„Так наливай, брат, наливай, 
И все до капли випивай.
Прощай, Румянцев - командир,
Тебя нам больше не видать, 
И твой истасканный мундир 
Не будет больше нас пугать і т. д.
Приспівуючи, ми танцювали. Скінчилося нарешті все, і ми роз'їхалися по полках. Мене призначили до 58-го піхотного Празького полку, що стояв у Миколаєві. 
VIII
Дев'ять годин ранку. Середина серпня, душно, тихо, море як дзеркало. Пароплав „Аргонавт”, збиваючи піну колесами, з страшенним гуркотом відпливає від Одеси на Миколаїв „Аргонавт”. Чи не по золоті руна я їду?! Сиджу на палубі самотній, всім чужий. Майбутнє якесь безпросвітне... До „производства” далеко: треба прослужить військовий термін. Я майже не був у полку, а тільки в школі. Утримання 8 карб, на місяць... В кишені — п'ять карбованців. Все добро моє на мені. Маленький вузлик з подушкою, ковдрою та білизною. Навколо люд байдужий: у кожного своя турбота. Поїхати б додому... Чого? Поїхати для того, щоб кілька день сидіти на шиї у брата або в батька... Та й на який кошт? Якийсь смуток опанував мою істоту... І перший раз прийшло мені в голову: „І для чого все це, що я робив? Неначе з туману випливає все минуле. Я підійшов до корми і почав дивитись у воду. Вода пінилась і одбивалася на сонці, наче веселка. Щось дивне, незрозуміле ворушилось у голові... Щось неначе вабило туди, у морську глибочінь... От би кинутися!.. Я повернувся і тихенько пішов біля правого борту. Що воно? Одно, друге, третє з'явилося на скляній поверхні моря і нирнуло знову вглиб. — „Дивись, дивись, як виграють дельфіни”, — каже якийсь старенький панок хлопчикові. Я зацікавився теж дельфінами. Вони цілою зграєю то йшли рядом з пароплавом то переганяли його, зринаючи на поверх, перекидались догори животом, то зникали зовсім. Праворуч — безбережне море, де-не-де зморщене подихом вітру; ліворуч — крутий дикий берег, спалений сонцем, берег Херсонщини. А ось і Березань, а там на обрії — Очаків. Праворуч — Кінбурзька коса з плавучою батареєю. Тут „Аргонавт” зустрічається з пароплавом „Тавридою”, що йде з Миколаєва, — вигружають пасажирів та поклажу на Очаків. Далі Дніпро-Бозький лиман. Якось веселіше стало на серці: і обрій кращий, розмаїтий. Ліво-руч — берег, укритий копами; праворуч — Кінбурнзька коса зеленіє і пишається своїми садами й виноградниками. „Аргонавт” забирає ліворуч і входить у Бог-річку. Вона тут верстов із 10 завширшки. Лівий берег піщаний і голий, правий веселий, нагадує нашу Херсонщину. „Ой ішли наші, славні запорожці, та понад Богом-рікою, гей широкою, та глибокою, гей та понад лиманами” — замугикав я тихесенько.
- Що ото за місто на Дніпровім березі зеленіє? — питаю в матроса.
- Станіслав — відповідає він.
Матрос був доволі говіркий і говорив українською мовою.
- Отам далі починається вже Дніпро, а от, бачите, ледве мріє церква — то Білозерка, а ото — Станіслав. Колись тут батько з сином рибалили, та зачепили таку тоню, що ледве-ледве витягай. От, як упорались, батько синові сказав: „Ну, сину, тепер стань і слав бога”. Та поставили там курінь, до них приєдналось ще кілька куренів, і поволі виросло 
село, а далі й городок, та й назвали його „Станіслав”.
Ми розбалакались. Матрос був з Херсонщини. Він назвав г мені всі села обабіч Богу.
От село Богоявленське, а то — Кориниха; а це — Попова Балка...
А часом не знаєте, де тут табір Празького полку?
Чому не знаю? Це з верству від пристані.
Пароплав повертав за коліно і матрос пішов до свого діла. Праворуч потяглися переліски, садки й чудові дачі. Через півгодини пароплав підійшов до пристані. Я забрав свої лахи і потяг пішки до табору.
У таборі я помістився в першім батальйоні, другий намет з флангу. Людей мало: салдати здебільшого по економіях на роботі. Вечоріло. Я пішов по офіцерській лінії до краю полку, — нікогісінько. Вертаючись назад, чую хтось грає на клярнеті. Я став біля намету, клярнет замовк. Я хотів рушити, коли з намету чуваю голос: „Хто там? Заходьте”. Я увійшов. На ліжку сидів невеличкий на зріст офіцер. Чорнявий, низенько стрижений, з маленькою борідкою, а темними очима і темним кольором обличчя; він скидався на цигана. Я оддав честь і назвав себе.
 — Из училища?.. А подпоручик Мишабенский. Как видите, до генерала, чорт возьми, еще далеко. Садитесь.
Я сів.
Ну, что там Рюрик поделывает? — і Мишабєнський закричав точнісінько, як Рюрик: „Ружья вольно! Похоже?” — спитав він.
- Як його чую, — відповів я.
- То-то тисяча чертей и одна ведьма, как говорится в романах Майн-Рида. — І він ляснув мене по спині долонею. — Вы молодчина, вы мне правитесь, тисяча чертей и проселочная дорога.
- Заграйте що-небудь на клярнеті, — попросив я.
Лице Мишабенському роздулось, зробилось червоне й широке, очі налилися кров’ю, ?він сміявся.
- Сыграть? Так ведь я играю, как заяц на гитаре, как музыкант из таверны „Дикой собаки” или „Трех подков”.
Я встав.
- Водку пьете?
П'ю, як піп, — і я розказав йому анекдоту про попа, що одмовлявся, ніби він нічого не п'є, а коли йому сказали: „Одначе, як остається причастя, то ви допиваєте?”, то відповів: „Воно, конечно, например, да, но с превеликим отвращением”. У Мишабенського знову зробилось червоне, широке лице. — Чорт вас побери, да ведь, три ведьмы и дохлая собака, вы хороший рассказчик. — Він подав мені руку і на прощання штовхнув у бік: — Встретимся в таверне „Бізона”.
Я прийшов до себе в намет і довго не міг заснути. Що воно за персона Мишабєнський. Оригінал, чи корчить оригінала? Це питання так і зосталося загадкою: добродушний зовні і сердешний, він страшенно бив салдатів. Друга рота, якою командував капітан Заінчневський, взагалі являла собою так звану „Дисциплінарну”, тут били на смерть. Бив ротний і обидва субальтерни — Мишабєнський і Ковалевський.
Вранці пішов до полкового командира. Невеличкий на зріст, одгодований, вродливий, ще бадьорий полковник Іван Федорович Альбрехт прийняв мене доволі ласкаво. З першого погляду видно було, що цей офіцер все життя терся по штабах і немов нічого бойового — шиковного. Ласкавий погляд сірих очей, приємна розмова, — взагалі дуже симпатичний. Офіцерство прозвало його „Шпонькою”. В полку всі командири мали якусь прикладку, навіть кожен батальйон носив вигадане назвисько. Перший батальйон звався дисциплінарним, другий — мармонами, третій — бельдежурами і четвертий — гвардійцями. Я потрапив до першої роти першого батальйону. Командира батальйону Лева Вікентійовича Мальського звали „Тигром”. Невеличкий на зріст, метушливий, нервовий севастопольський служака, з вусами, як щетина. То ласкавий приторно, коли ви йому потрібні, то нечемний і нахаба. Командир другого батальйону полковник Русанов був чиста потвора: ходив так, всі ніби ввесь був на розбовтаних шрубах, що от-от відпадуть, как Худий, як тріска, ні живота, ні грудей, ні плечей; додайте до цього велику голову, що трималась на тоненькій, мов ниточка, шиї, з крючкуватим носом, синіми одвислими губами — і перед вами Русанов, він же Мармон Дмитро-Заінгульський. Коли ця фігура сиділа на дохлій, як і сам, коняці, — це було таке чуперадло, що годилось на пугало для баштану. Командир третього батальйону, майор Василенко-Іваницький, був здоровий, товстий, пузатий чолов'яга з манією величности, з бичачою шиєю, з густими чорними, завжди нафабреними, вусами й баками. Завсіди був переконаний в непохибності своїх слів. Цього майора дражнили Бельдежуром. 
Командиром четвертого батальйону був полковник Михайло Юрійович Ашенбреннер, той самий, що потім сидів 20 років у Шліссельбурзі6. Ашенбреннер був світлою плямою на тлі без просвітної полкової салдатчини. Невеличкий, рухливий, з розумним лицем, начитаний, з гострим, ядучим язиком. Навколо нього гуртувалась молодь. Дивно мені було, що він зовсім не розбирався в оточенні. Я ввесь час тільки придивлявся до всіх і держався осторонь. І, хоч після одної вечірки в літнім клюбі, де я співав і розповідав, офіцерство, не тільки молодь, а й Ашенбреннер, зацікавились мною, я все ж уникав компанії і приходив до клюбу, коли по мене присилав Ашенбреннер. З табору виступили пізно: почалась осіння непогодь і частенько приходилось спати під дощем, що лив іноді цілу ніч. Перед виходом з табору мене перевели до 9-тої роти. Командир роти, капітан Михневич, був собі чоловік смирний, приємний. Багато шкільних товаришів, що тепер поз'їздились, понаходили собі квартири. Здебільшого вони мали кошти, у мене не було нічого; на 8 карбованців не проживеш, і я рішив оселитися в казармі, при своїй роті. Батальйон наш стояв у Корневих казармах. Тепер від них не залишилося й ознаки: на тім місці стоїть Французький завод. У казармі, за величезною грубою, щілина між грубою і стіною, коли з боків завісити ряднами, являла собою щось на кшталт кімнатки, і хоч було тісно, зате тепло. Перед самими казармами — широкий Бог, а на захід починалися ліски. Тоді ліски ці були густі, з озерами. Тут було багато вилюшнів і качок. 
Вставали рано. Навчання починалось о 8-й годині. Училися то „словесности”. Так фельдфебель і кричав: „Пошов, вилазь, виходи на словесність!” — Сідали купками навколо унтера і той розказував про зборку й розборку гвинтівки, про царську фамілію, як звуть корпусного, дивізійного, бриґадного та інших командирів аж до взводного. Скільки війська, що таке прапор, присяга і т. і. Потім починалось „одиночне” навчання, прикладка, прицілка; нарешті стріляли дробинками з „Масолового” прибору. О 9-й годині приходив ротний, він ішов до канцелярії, до мене не втручався. В нашій роті був ще старений офіцер, поручник Родкевич. Тип досить цікавий. Уже літній, а все тільки в чині поручника. Перший раз, коли він прийшов в роту, то надзвичайно чемно поводився зі мною. Ласкавий такий, з приємною усмішкою, підійшов до мене й каже: „Позвольте познакомиться: первый в России поручик Владимир Иванов Родкевич, а о чом, тому следуют пункты, прошу любить и жаловать”. Він походив по казармі, довгенько балакав з фельдфебелем; як потім мені казав фельд-фебель, розпитував про мене. Одібравши від фельдфебеля про мене гарну атестацію, він знову підійшов до мене і взяв під руку. — ”Послушайте, вам нужна эта канитель: вы ждете производства; а может быть хотите составить и каръеру, — помогай бог; но мне все это противно: я ищу свободы и покоя как говорит Лермонтов. Так вы уже, дружище, подтяните всю роту; командир, ведь, ни во что не вмешивается, он человек хороший, надо его пожалеть. Так вы того... Хорошо?” Він обійняв мене і легкою ходою на кріпких ногах, мов на пружинах, вийшов з казарми. Ми зустрічались якось у полковій канцелярії, він підійшов до мене і спитав: „Ну, как рота?” Кажу, нічого, — командир задоволений. — ”Ну и хорошо”. Він стиснув мені руку, потім, обійнявши за стан, одвів набік. — ”Послушайте, что за охота вам жить в казармах, — перебирайтесь ко мне”. Я подякував. — „Нет, в самом деле, а может быть вы нуж даетесь в деньгах, — сколько вам?” Я знову подякував і сказав, що одержую з дому. Потім його перевели в якусь іншу роту і ми зустрічалися з ним в клюбі. Він раз-у-раз частував мене і любив співати зі мною „Не искушай меня без нужды”. У нього був чудовий баритон.
Грянуло 1 березня 1881 року і якось приголомшило всіх. Молодь ждала чогось, старі заховались, мов черепахи в шкаралупу. Почались „смотри”. Здавалось, начальство щось винюхує. Спершу приїхав бриґадний, Назімов. Доволі добродушний, випивака і дурноверхий. Після нього незабаром приїхав начальник дивізії Олександр Дмитрович Горемйкін. Типічний „момент” (так звали офіцерів генерального штабу). Дуже гарний, з чудовим голосом, любив поговорити і говорив красно. Після цього огляду мені дали офіцерський чин і знову перевели до першої роти. Я назавше попрощався з 9-ою ротою і її славним командиром, якого я вже більше не бачив: його випадково вбито на прицілці. Тоді перевіряли прицілку, дивлячись в ручну мішеньку, в середині цієї мішеньки була дірочка; видно було, як цілиться салдат і як він спускає затвор. В затвор вкладався навчальний набій, а на цей раз салдат ненароком вклав бойовий, що зостався у нього в сумці після караулу. Капітан сам перевіряв прицілку і салдат вистрілив в упор; нещасний упав мертвим.
Знову в таборі, в тому ж наметі, той же «Тигр» — лютий. Командир роти — Бургхарт. Тип старого дореформеного часу. Здоровий, він наганяв жах на салдатів, і тільки підходив до салдата, як той уже одкидав голову назад, боячись, що зараз ударить. Тупоумний і злий, Бургхарт затуркував салдатів: бив, шарпав, трусив, схопивши за ранець. Досить було з'явитись мені, як він одходив набік, бурмочучи під ніс: „Да, да.” новшество... Интересно вот, когда будет ротным... Гу, гу — бру”, кашляв і відходив набік. Іноді, підвозячи мене на стрільбу, він довго мовчав, кашляв, потім дивлячись осторонь, говорив ніби комусь іншому: „Вот едеш в благодушном настроении, и разозлят анафеми і того... да бру-гу-гу. Терпиш, терпиш и не выдержиш... гу...гу”. Я занотовую найголовніші сцени. Ранок. Бургхарт уставав, коли салдати ще спали, довго вмивався, кашляв, пив чай і поглядав в щілини намету на салдатів. Жертва знаходилась: це був нещасний Кондебов. Побачивши його здаля, капітан виходив з намету:
 — Ступай сюда, гу, гу, бру...
Салдат, держачи руки „по швам”, ні живий,, ні мертвий підходить.
 — Кто я такой?
Салдат мовчить і дьоргає головою.
- Кто я такой, гу, гу бру... Ну?
Салдат набирає духу і говорить:
- Рвотній комардін.
Бургхарт трусить його:
- Рвотний? А? Гу, гу... А чем ти вооружен?
Салдат запускає очі в небо і щось шепоче.
- Фельдфебель!
Через хвилину рослий, здоровий фельдфебель Малявка, держачи лівою рукою шаблю, а праву „під козирок”, — підбігає і стає закам'янілий перед грозним капітаном. 
- Полюбуйся, гу, бру... ничего не знает.
- Так тошно, ваше благородіє, потому как он немець, дак йому трудно.
- Какой немец? Болван ты, ведь он молдаванин. Ты молдаванин? — звертається він до салдата. Той глухим голосом відповідає помиляючись:
- Мол... вадан.
- А? бру... Молвадан! Полюбуйся.
- Так тошно, он немець, бо не уміє говорить по-нашому.
- А ти научи! Вот спрашиваю чем он вооружен, — не знает. 
Фельдфебель, впадаючи в тон капітана:
- Вот видиш, болван, через тебе тольки заміченіе получаю 
А сколько раз говорив, научав тебе. Ну, повторяй за мною: „Я вооружен винтовкою системи Бердана № 2-ой со скользящим затвором, імеющую всередині винтообразний наріз, дєлающий около полутора оборота”. |
Увесь час салдат шепоче губами, повторюючи за фельдфебелем.
- Ну? — кричить ротний.
Салдат, дивлячись в небо, червоний, з очима повними сліз, говорить на одчай:
- Я воржон ситя бендера нумері два в сродки він татура...
Ротний круто повертається до фельдфебеля і кричить:
- Ну? Той мовчить. — Чтобы он завтра мне знал русский язык! — і йде в намет.
Під кінець таборових зборів, мене покликали до канцелярії, — з'являюсь до полковника.
- Вот, дорогой мой, так сказать, приймите глазной околодок. Надеюсь, вы все приведете там в порядок.
Полковник подав мені руку на знак того, що розмова кінчилась. Здивований, я прийшов до адъютанта.
- Що за сон такий, питаю, мене стройового молодого офіцера, призначають за начальника ізольованої команди.
Адьютант знизнув плечима. Я прийняв околодок. Здебільшого салдати натирають собі очі й так симулюють хворобу, щоб уникнути муштри. Околодок містився в Штирманській школі, де була також і музична команда. Роздивившись, я вирішив розігнати слабих по ротах. Приходжу знову до „Шпоньки” і говорю:
- Пане полковнику, я мислю, що з ізольованою командою можна вести навчання, — це не тільки не пошкодить їхньому здоров'ю, а навіть на вільнім повітрі оздоровить їх. Дозвольте виписати рушниці і взятися до праці.
- Это, так сказать, хорошо. Составьте программу занятий.
Через три дні приношу програму, звичайний зразок ротних програм. Подивився на програму „Шпонька”.
- Нет, так сказать, это будет обременительно для больных, и зачем же ружья? Так, между прочим... прогулки... Но это уже черезчур.
Я вийшов і знову до адьютанта.
 — На чорта тобі все це здалося? Хоче він щоб хворих набралось батальйон, ну і нехай потім що хоче з ними робить, — сказав мені адьютант.
Ми вибралися з табору. Я знайшов гарненьку кімнатку на розі Інженерної та Спаської вулиці в домі Сидоренка. В цьому ж будинку мешкав і полковник Ашенбреннер. Протягом 8 місяців я не ходив до своєї команди. Іноді тільки до мене забігав салдат і казав, що „все благополучно, от только, так что, на очистку казарми потрібні гроші”. — ”Яка там очистка? — 
сердився я: — мітли поробіть з дерези, — її там до чорта, і вимітайте”. 
За цей час я перечитав всю полкову бібліотеку. Дізнавшись, що дехто з молоді готується до академії, я теж узявся до науки. Підтягнув з гімназистом 8-ої кляси математику, хороше підготовився з історії, простудіював всього Шлесера і попрацював над фортифікацією. Ашенбреннер то сам заглядав до мене, то присилав денщика за мною і просив почитати йому Гліба Успенського. Йому дуже подобались невеличкі оповідання, коли пам'ять не зраджує мене, під заголовком: „Бог гріхам терпить”. Тут оповідалось про одного купця, що несподівано попав у політичні діячі, дякуючи ящикам з палітурою. — „А в ящиках у тебя то што?” — питають його. „Палитура, родненькиє”. — ”Ага, палитура? Подделывай его под орех”. Ашенбреннер заливався сміхом. Так проводили ми вечори.
Хазяйки мої були дві старенькі сестри. Одна вдова-морячка, а друга — панна літ на 65. До них частенько заходили знайомі, а між ними надзвичайної краси молоденька дівчинка, німкеня Катря Вайскеберґ. Вона була сестра офіцера резервного батальйону і жила проти нашого будинку. Батько її держав шевську майстерню. Родина велика: два сини і п'ять дочок, — всі, як перемиті, як писанки, а менша Катря хоч на виставку красунь! Я бував у них і мені нав'язали підготовити Катрю до причастя. Дівчина була безталанна і бився я з нею місяців чотири, поки вона ледве склала іспити. За це мені зробили чоботи, і я частенько співав їй: Meine liebchen Katrinchen, was kostet ein Paar schon? А вона відповідала: zwei Zalern, vier Groschen, ein Kushen dazu!
Катря була щедра на поцілунки, і, звичайно, одним поцілунком не обходилось. Уміла цілуватись. Науку цю вона засвоїла далеко краще, ніж катехизис.
Якось я читав їй „Давида Коперфільда”, а вона дрімала; за роботою; коли прибігає салдат і каже, щоб я йшов у казарму, бо якийсь офіцер прийшов прийняти в мене околодок. В канцелярії я справді застав старого кривоногого і доволі противного резервного офіцера. Я повів його по казармі, передав все по формі.
- А позвольте узнать, какие у вас имеются суммы? — спитав мене капітан.
- Суми? Які суми? Я нічого від полка не одбирав на утримання ізольованих, а годувала їх музична команда.
- „Да?! Странно”...
Я попрощався з „резервуаром”, як ми їх величали, і пішов додому. Через два дні мене покликано до канцелярії, там дізнався, що мене знову назначено в першу роту. Адьютант питає: — ”Читав наказ сьогодні?” — ”Ні, кажу, не читав”. Він подав мені наказ — «Прочитай, може знайдеш щось цікаве», Я, прочитав половину, — нічого, все шабльон, а нарешті наприкінці читаю: „Завідувачу полкової ізольованої команди, капітанові N видати на чистку казарми двісті карбованців”. — Я глянув на адьютанта, він сміється. — ”Що ж там чистить? Я все робив хатнім способом”. — ”Ах ти, дереза!” — сміється адьютант. Йому відома була моя діяльність від музичного старости, корнетиста Бені Карліка. — ”Іди послужи в строю: Тигр і Бургхарт давно тебе ждуть, уже місяців зо два набридають полковникові, щоб тебе перевести до них”.
Незабаром ми знову виступили до табору і знову почалась стрільба, одиночне та ротне навчання... Та я вже був не той. Читаючи „Історію одного селянина”, я наткнувся на таку ідею: „Людина, що вигадала сірники, зробила задля людськости далеко більше, ніж усі завойовники”. І в душі моїй погасли образи Ганнібалів, Сціпіонів, Пірів, Олександра Македонського, Наполеона і всіх віртуозів війни, що, не маючи жадної ідеї, нарешті або були побиті, або вчасно померли, і все, що держалося їхньою власною істотою, розсипалось, мов пісок від подиху вітру. Для чого я вчу салдатів стріляти, фехтувати? Щоб убивати людей? Я. ходив на стрільбу, як на панщину. Салдати мені здавалися нещасними. Яка сила заставляє їх іти й робити те, чого вони не хочуть? Що вище: одиниця, чи громада? Випадок розв'язав мені деякі питання.
Лежу в наметі й читаю. Рота пішла на варту. Чую Тигр кричить: „Вы, капитан, глупости говорите! Как может рота, как она смеет не отвечать на ваше приветствие?”. Я насторожився. Чим далі йшла розмова, тим зрозумілішою ставала справа. Ходили чутки, ніби капітан уже кілька місяців затримує салдатську платню і гроші, які приходили салдатам з дому. Серед салдатів зростало обурення, і от сьогодні врешті вибухнуло. Коли капітан К... вийшов до роти, що шикувалась на передній лінії, і поздоровався з нею, вона мовчала... Переляканий капітан „ушився” і, не знаючи що робити, побіг до „Тигри”.
- Идем к роте! — кричить Тигр. Я вийшов теж з намету. Тигр нервовим кроком, якось підскакуючи, ішов попереду, а за ним, крадучись, ішов капітан К... Рота стояла на лінії. „Смирно”! — скомандував фельдфебель. Всі витягнулись. Тигр пройшов по середині роти. Червоний, з налитими кров'ю очима, з вусами, які тирчали, мов дріт, верхня губа нервово дрижала. Він справді скидався на тигра. — ”Здорово молодцы!” — почувся його сухий обривчатий голос. — „Здравия желаем, ваше высокоблагородие!” — залунало густо в повітрі. — „Сбросить ранцы”. Рота скинула ранці. — „Набивай их песком”! — Рота набила ранці піском. — ”Надеть ранцы”. — Рота наділа ранці. — ”Господа офицеры, прошу выйти из строя!” — Офіцери вийшли і стали осторонь, я підійшов до них. Салдати були бліді і дихали важко. — ”Справа в двухввводную колону стройся! — алунала знову суха й коротка команда. Рота зробила своє діло. „Равняйсь!.. В затылок, стань в затылок там во второй шеренге второй полуроты, еще... так, еще...Левее... Левее!.. Ружья вольно! Шагом марш!” — Рота пішла. — „Ать, два, три!” — неслося в повітрі... — „Ногу, барабанщик дай такту”, — закричав Тигр і земля загула. „Рям, рям, рям” — одбивали салдати, тріщав барабан... — „Кругом марш!” — Рота ловко повернула і прямувала тепер на нас. — ”Равнение на середину!” — Лиця в салдатів бліді й покриті потом. Нарешті рота знову вишикувалась. Усі були стомлені, ледве держались на ногах. — „Сбросить ранцы и высыпать песок!” — Рота виконала наказ. — ”Надеть ранцы! Смирно, равняйсь!” — Рота вирівнялась. Тигр став перед ротою: — „Хорошо учились, і спасибо, братцы”, — ”Рады стараться, ваше высокоблагородие”, — загуло з сотні грудей. — „Капітан К... поздоровайтесь с ротой”. — Капітан підійшов і якось боязко звернувся до людей, він був страшенно блідий: — ”Здорово, молодцы!” — ”Здравия желаем, ваше благородне!” — загула рота. — „Как же вы, капитан, врете, что рота не отвечает не ваше приветствие? Они могли не дослышать, — это возможно; но, чтобы такие молодцы не понимали дисциплины и не знали, что угрожает им за ослушание, — этого не может быть! Спасибо, братцы!” — ”Рады стараться, ваше высокоблагородие”. — ”По палаткам, бегом марш!” — Рота, взявши рушниці „на перевес”, в момент розбіглась по наметам. Капітана К. перевели до другого батальйону. 
Цей випадок не давав мені спокою. Хто править — одиниця, чи громада? Чому ж громада ця, приголомшена силою одиниці, зробила все, чого хотіла одиниця? Коли Ганнібал, Пір, Олександер Македонський, Наполеон — тягнуть за собою сотні тисяч людей, що йдуть за ними наосліп, то що ж тоді громада — „капуста головата”? 
Якось, гуляючи бульваром, я побачив афішу російської п'єси, а на закуску стояв водевіль .”Кум Мірошник або сатана в бочці”. Трупа грала в поганенькім літнім театрі, що стояв ні бульварі. Я пішов подивитися. Трупа була якогось Василенка. Сам Василенко не грав, а грала вся його родина — три сини та жінка. Грали погано якусь російську п'єсу, а щодо Кума Мірошника, то це був жах: ні один актор не говорив по-людському, а кожен, скрививши рота набік, якимсь диким голосом „дражнив хахла”. Я не досидів до кінця.
Через кілька день після цього до мене в табір прийшов Стоян з актором Дяченком і умовили мене взяти участь у водевілі „Сватання на вечорницях” та проспівати в концерті дует. „За Німан іду”. Я згодився. Вистава відбулася в театрі Монте. Грав я Телепня. Як я грав — не пам'ятаю, мабуть теж дражнив хахла, хоча мав величезний поспіх. Антрепрентер| Чернишов дякував мені і частував вечерею. Це був „махровий дурень, закоханий в талан своєї доньки і жінки. Випивши, він казав мені: — „Ви чули колинебудь Патті?” — „Ні, кажу, не доводилось”. — „Чорт зна що! Куди їй до моєї доньки: та шельмовка, як візьме фінал... дак верстов на 25”.
Друга вистава відбулася в неділю; йшла „Наталка”. Я грав Возного, Стоян чудово співав Петра. Донька Чернишова справді співала з такими фіналами, що хотілось закричати: „Та годі тобі драти горло!” Можна було чотири рази проспівати „Ой мамо, мамо”, поки вона проспівала один раз. У понеділок я був десь на варті, а у вівторок увечері мене покликав до себе в намет Тигр. Я певен був, що йому треба щось по уставу, або по збірці рушниці; він частенько кликав мене для цього: тоді вийшов новий устав. Тигр був веселий, він обійняв мене за стан і ласкаво сказав: „Фаничка, я вам советую не принимать участия в спектаклях: вчера какая - то темная личность приходила жаловаться, что вы своим участием отбиваете у него кусок хлеба. Я его, конечно, выгнал; хотел даже проводить по всей голове! Эдакий скотина, жаловаться... Так вы, того, Фаничка, чорт с ними... Я посмотрел на это сквозь пальцы, а как посмотрит командир полка? Ведь зта скотина может пойти и к нему; хотя я его напугал. Я ему говорю: «Это мой лучший офицер, и счастье твоє, что не пошел к командиру, он бы тебя вздул по - воєнному».
Я, звичайно, більше не грав. Чернишов з трупою поїхав до Одеси, а Василенко ще довго паскудився, не маючи ніякого поспіху. В кінці липня, проїздом через Миколаїв, був Петро Іванович Ніщинський, заходив до мене в табір з якимсь своым знайомим. Я закликав їх до офіцерської їдальні, де познайомив Петра Івановича з Мих. Юр. Ашенбреннером. Цілий вечір ми згадували минуле і співали уривки з „ Вечорниць” „Ой у лузі, в лузі червона калина „і Петро Іванович був у добрім настрої, хвалив мій голос. Йому дуже подобалось, як я заспівував: „Ой, та не знав козак, ой та не знав Софрон, де як славоньки нажити”... Після останнього куплету: „Аз тії могили, видно всі країни,” він навіть заплакав. Не знаю, чи то зайва горілка виливалась з очей, чи таки зворушив його співом. Ашенбреннер був теж в надзвичайнім захваті; він стискав руки нам і поставив шампанії.
Уже пізненько я провів Петра Івановича до вокзалу. Він їхав, здається, до дочки Музи Петрівни, що була за попом Петром Левицьким і жила десь біля Кременчука.
В серпні з Одеси через Миколаїв проїздив Марко Лукич. Тут він зостався на добу, мешкав у Петербурзькому готелі, і до пізньої ночі читав мені „Доки сонце зійде”. В Одесі Марко Лукич гастролював у Чернишова, від нього дізнався про мене, і навмисне заїхав побачитись. Я співав йому салдатських пісень — він записав одну і вставив в перший акт: „Доки сонце зійде” (Однажди шол я трутуваром, сидять красотки на крелці, точно вийшли сейчас із болниці: нету краски у леці”). Згадували степи широкі нашої Херсонщини.
Він їхав полювати до сестри Ганни Луківни, що була за Сичевановим і. жила на хуторі під Бобринцем. — ”Бери відпустку, Феоктисте, поїдемо разом. Ганна писала, що цього року багато стрепета, куріпок і дрохов, а перепелів!” — Спокушав мене Марко Лукич. Перед очима стояв любий степ, мов шовком, укритий сивою тирсою; здавалося, що я чую, як шелестить вона і вабить до себе... Та я був невольник, прикутий до галери: починались маневри і на відпустку надії не було. Ранком другого дня Марко Лукич виїхав до Єлисавету, а звідти подався в степи. 
IX
Маневри скінчились. Плинула сумна зима. Я був на роздоріжжі: розчарування службою примусило мене занехаяти думку про академію. Троє чи четверо товаришів, старших у чинах, поїхало і, здається, два з них склали іспити... Зустрічався іноді з Родкевичем, він завжди веселий, по приятельському ляскав мене по плечу, закликав до себе і кінчав розмову тим, що співав: „Я ищу свободи й покоя”... А де ж мій спокій, де моя свобода? Тікати треба з цього безпросвітного життя. Та я не був певен своїх сил, стояв на перепутті й не міг розв'язати питання: „Куди”? Я знову кинувся до компанії найкращих людей: записався в книгозбірню, зазвався Плутархом, Гете, Гейне, Дживаніолі. Почав на пам'ять вивчати Гомера. Щоб не було скучно в самотині, я запрошував Meine liebchen Katrinchen, що, як і раніш, часто бувала у хазяйки. Я читав їй голосно, хоч вона через півгодини вже куняла за роботою і мені доводилось будити її einem Kusschen. Найкращі романи її не цікавили і через кілька день вона плутала Ґете з Гюґо, Діккенса з Доде і абсолютно нічого не розуміла з Гомерової поезії. Мене це сердило, я дорікав їй, а вона з чарівною усмішкою обіймала мене: — aber ich liebe dich, was willst du noch? Тоді я ставав у позу і з запалом читав: — ”Нет, не печаль меня упреками горькими сердца; так, сегодня Атрид победил с ясноокой Афиной, после и я побежду: покровители - боги с нами! Ныне почнеш с тобой и взаимно в любви насладимся. Пламя такое в груди у меня никогда не сгорало”... Katrinchen з усього цього розуміла тільки: „ныне почнем с тобой”...
Часто до мене заходив М. Юр. Ашенбреннер. Він був чимсь заклопотаний, невеселий, замислений. Палив цигарки за цигаркою. Тісний гурток знав, що Мих. Юр. задумав був визволити з тюрми якусь політичну, прізвище її тепер забув,
 Це треба було зробить, як варту заступав батальйон М. Ю. Офіцер, здається, Кир'яков, перелякався і нічого не вийшло!. Зима проходила одноманітно. Вся компанія М. Ю-ча якось притихла. Тільки Міцкевич дивився козирем; чорний вус його був, як і завше, закручений. Не вважаючи на злиденні достатки, я все ж частенько ходив до театру. У піст якось читаю афішу про концерт артиста Потербурзької опери Мельнікова. Пішов. Я почував себе в раю, слухаючи цього співця. І всю ніч мені лунало „О поле, поле, кто тебя засеял мертвими костями?” Я позичив 50 карбованців, взяв на тиждень відпустку й поїхав за Мельніковим до Одеси та Єлисавету. Такого співця я більше ніколи не чув. Я зрозумів, що тільки той артист, хто вміє подобатись і зворушувати. 
Цієї зими помер наш офіцер-запійник. Кожного місяця він подавав рапорт, що видужав, — одержував платню, а першого знову писав: „Заболев сего числа; службу нести не могу”. Ранком, проспавшись, він кликав денщика: — „Рак, Рак, Рак... приготовить!”- Через чверть години з'являвся Рак, в руках у нього була карафка і стаканчик; він ставив їх на стіл і зникав. — ”Рак!” — знову кликав капітан; той з'являвся на порозі. — ”А закуску, закуску, дурак!” — Через хвилину Рак приносив яблуко, розрізане навхрест. Капітан молитовно складав руки і починав: — ”Во ім'я отця і сина і святого духа... Ну?” — звертався він до Рака. Той наливав йому стаканчик. Капітан з насолодою поволі випивав і продовжував: — і нині, і прісно, і во віки віків... Ну?” — Рак наливав, і капітан молився далі: „Царю небесний... Ну?” — і знову стаканчик порожній, а капітан якось закохано продовжував: „сокровище благих і жизні подателю”... — Горілки вистачало до половини. „Помилуй мя, боже”. Уже п'яненький, запинаючись, читав він: „Серце сокрушенно і смиренно... Ублажи, господи, благоволенієм твоім Сіона і да сожиждуться стєни Ієрусали... скіє, тогда возложат на алтар твой тєльци... Ну?” — Рак показував порожню карафку. Капітан, тяжко зідхав, христився і, звертаючсь до Рака наказував: — „Убери закуску”. — До яблука він не доторкався. Цей тип нарешті помер і вже зовсім „служби нести не мог”.
Перед виходом у табір Михайло Юрійович зайшов до мене попрощатися. Він їхав у відпустку. — „Может быть, не скоро увидимся”, — сказав мені він на прощання. Він був сумний. Ми більше його не бачили. Я тільки через 20 років зустрівся з М. Ю, у Ялті, ну, та про це в своїм місці.
В середині червнями був помічником чергового по полку, сидів у наметі і щось читав. Чую дзвенять остроги. На порозі намету з'явився жандармський полковник. — „Вы дежурный во полку?” — „Я, господин полковник”. — „Укажите мне палатку штабе - капитана Талапиндова”. Я повів його до другого батальйону. Нам зустрічались офіцери, що дивилися здивовано на жандарма; між ними я побачив свого приятеля Ковалевського і спромігся шепнути йому: „Біжи до Талапіндова і скажи про гостя”. В наметі Талапіндова ми зоставались недовго. Жандарм перерив усе, нічого не взяв і, звернувшись до мене, спитав: — „Вы знаєте квартиру штабс-капитана? Ведите меня к нему”. На передній лінії стояло кілька жандармів. Ми пройшли через пролом до квартири Талапіндова. Я страшенно боявся, щоб не зустріти там Ковалевського і щоб Талапіндов не зробив збройного опору. Що робить? Серце моє билося і піт градом котився з мене. Жандармський полковник був теж блідий. Ми увійшли у двір. Талапіндов сидів на стільці і годував курей. Він був спокійний. Ковалевський, давши звістку, перескочив через паркан і безпечно пройшов у табір. Трус не дав наслідків. Почалися арешти. Заарештували поручника Кир'якова, Успєноького, капітана Заінчневського, Талапіндова і полкового скарбника Маймескулова.
Мали звістку, що ніби Ашенбреннера арештовано в Смоленську. „Шпонька” захворів. Все це якось пригнітило всіх, тільки непокірний син Адольф (так звав Ашенбреннер Міцкевича) ходив козирем і казав: „Я на все трижды хрюкаю!” Я зустрів якось Родкевича, він, як кажуть, „смикнув сірка за хвіст” і був веселий. Побачивши мене, почав щось співати. Ми поздоровкались. — „Тебя не таскали к жандармам?” — „Ні”, - кажу — ”А мен яуже три раза”. — «Ну і що ж»? — „А ничего”. Спрашивают: «В компании Ашенбреннера бывали?» — ”Бывал”. «Что там делали?» — ”Випивали”. — «О чем говорили?» — „Ни о чем не говорили, а джонку варили... — „Нет, дружище, — они вообразили, что в полку все социалисти. Спрашивают у Талапиндовского фельдфебеля: «Чему научал вас ротний?» «Так что словесности». — «А с тобой вступал в политические разговоры?» — «Так точно: когда артельная лошадь здохла, так вони говорили: надо, брат, Сидоренко таку политику подвести, щоб купить нову артьолку». Родкевич залився дзвінким сміхом. — ”Приходи сегодня к Ольге Сметановне (так назвали хазяйку шантана); вьшьем и помянем душу Михайла Юрьевича: говорят, трех жандармов укокошил и с собой покончил”. Родкевич міцно стиснув мені руку і ні з того ні з сього заспівав своїм чудовим баритоном: „Есть на Волге утес”.
Я не спав цілу ніч. Михайло Юрійович стояв передо мною і через окуляри дивився на мене своїми підсліпуватими очима. Виявилось, що звістка ця неправдива. Потім якось говорили, що будучи вже в Шліссельбурзькій фортеці, М. Ю. „запалив” комусь з начальників „по уху” і його розстріляли. Це теж була побрехенька. 1914 року я бачився з М. Ю. у Ялті. А ще до цього вийшов журнал „Былое” з його статтею: „20 лет в Шлиссельбургской крепости”.
У червні нас „навантажили” на пароплави і вирядили до Одеси на великі маневри. Тут теж було сумно: в Модлінськім, Люблінськім і Замоськім полках арештовано багато офіцерів. Виявилось, що це наслідки Дегаєвської провокації. Йому влаштували втечу з Одеської політичної тюрми і він видав військову політичну організацію. Коли після того, як він убив Судейкіна, і з'явились його фотографії, я згадав, що бачив його в Ашенбреннера.
Якось ранком я вів роту по боковій лінії на майдан, що був позад табору. Дивлюсь — стоїть біля свого намету „непокірний син Адольф” — Міцкевич, а навкруги намету жандарми. У мене похололо серце... Прийшла й на нього черга! Побачивши мене, він взяв під козирок і закричав: „Трижды на все хрюкаю, — скоро увидимся” — і послав мені поцілунок. Я ніколи його більше не бачив. Його заслали були до Сибіру, де він і помер на засланні.
Все тяжче ставало в мене на душі і невідступне питання; для чого я все це роблю? — колупало мій мозок. Ротний наче здурів і доводив не тільки салдатів, а й нас, офіцерів, до одчаю. В роті нас було двоє: я та приятель мій Богдашевський, людина тактовна й розумна. Ми часто після муштри радились, що робити з дурноверхим Бургхартом. Богда-шевський пробував навіть говорити з ним про його вчинки, та це було, як об стіну горохом. Якось на ротній муштрі Бургхарт вигадував нові, зовсім нікому не відомі, „построения”. Сердився, бив салдатів. Водив усю роту бігом і, бігаючи, робив „розсипний строй”. Згідно з „уставом” бігом можна водити найбільше 5 хвилин, а Бургхарт водив 10 і більше. Спершу ми зоставались в строю, нарешті Богдашевський вийшов із строю, заявив ротному, що він нездужає й пішов до табору. Щоб не відставати від товариша, я зробив те саме. Богдашевський був збентежений, лаявся і кричав, що він не витримає і „засвітить Бургхартові в морду”. Я заспокоювач його.
Видно було, що політичні обставини7 і все, що скоїлось у полку, дало волю стар'ю, і вся ця моральна наволоч піднесла голову. Ми заявили про вчинки ротного Тигрі. Він не звернув на це уваги і дивився так, ніби не чує, що йому говорять. Чекали, що Бургхарт подасть на нас. рапорта та обійшлось благополучно. Після учення кожної суботи офіцери їздили до міста — „одвести душу і на людей подивитись”.
Блукаючи по місту, я натрапив на афішу, в якій стояло, що російсько-українська трупа М. П. Старицького, на чолі з Кропивницьким, Заньковецькою та Садовським грає в театрі, що був на розі Грецької і Колодязного провулка. Тепер театру цього нема, — він згорів у вересні 1906 року. Я побіг до театру і дізнався про адресу брата Миколи. Звичайно, що я цього ж вечора був у театрі. Ішла п'єса „Доки сонце зійде — роса очі виїсть”. Марко Лукич вітався зі мною привітно. В його істоті щось змінилося, з'явилась якась нова рисочка і в обличчі, і в поводженні. До початку зоставалось 1 - години. Марко Лукич звернувся до мене: — „Панасе, одягайся, вийдеш приятелем Гордія, — я зараз напишу тобі ролю”. — Як я не відмовлявся, М. Л. не зважив на це, взяв клаптик паперу і накидав кілька фраз для приятеля Гордія. Я одягся, взяв зонтик і вийшов з Гордієм. Не пам'ятаю, що я говорив і як говорив, але Марко Лукич був надзвичайно задоволений. Після вистави я з братом Миколою та М. К. Заньковецькою пішов вечеряти. Заньковецька була весела й балакуча. Це мене здивувало бо за лаштунками, особливо в третій дії, вона здавалась зовсім хворою і, коли її серед акту кликали після слів: „Не бог вам, пані, душу дав, не мати вас породила”, — вона, з'явившись на виклик, похитнулась і трохи не впала, її підхопив брат.
Повечерявши, пішли додому. На вулиці Марія Костевна почала говорити по-дитячи: — „Маня не хоче йти, у неї нозі болять”. — ”Тут же близенько”, — каже брат. — ”Маня плакаткає, вона сяде на вулиці”. — Мені це надзвичайно подобалось, і я не довго думаючи, підхопив її на руки й поніс додому. Садовський ішов позад нас і то лаявся, то сміявся. Назустріч трапилося кілька городовиків, що, побачивши офіцера з панею на руках, ставали здивовані і брали „під козирок”, Марія Костевна заливалася сміхом.
Тепер майже щодня я бував у театрі. Якось після вистав вечеряли вкупі з М. П. Старицьким, і він пропонурав мен вступити до театру.
- Скільки ви одбираєте платні? — спитав мене Михайло Петрович.
- П'ятдесят карбованців.
- Ну, я дам вам 150.
Я не знав, що робить і знову стояв на роздоріжжі. Там - „маршировка”, безпросвітне життя; тут — широкий обрій. Там — скажений Бургхарт, Мальський і жадного світлого проміння... Спробувати щастя?.. А що, коли я бездара?.. Та невже ж я, молодий, сильний робітник, не зароблю десь тих нещасних 50 карбованців, коли виявлюсь нікчемним на кону? З цього баламуту я захворів на нервову пропасницю і подав рапорт, що „службу нести не могу”. Полк мав пробути п'ять день на маневрах, і командир полку, гадаючи, що хвороба моя штучна, прислав до мене полкового лікаря. Це страшенно обурило мене, і жеребок був кинутий: я перейшов Рубікон сумнівів і подав прохання про звільнення мене в одставку. Демісії моєї командир не прийняв і наказав посадити мене на гавптвахту. Через три дні він мабуть одумався, бо мене звільнили. Командир покликав мене до себе й умовляв зостатись, бо „хороші офіцери потрібні”. Я стояв на своєму і в кінці серпня мав уже „отпуск впредь до выработки правил о запасних офицерах”. Я вільний, як вітер, у кишенях моїх теж свистів вітер, та я веселий сидів знову на палубі „Аргонавта” що на всіх парах летів до Миколаєва, куди переїхала трупа Старицького.
X
Я знав Миколаїв з 1880 року ще. Тут було два театри: Русінова і Малера. Русіновський був занехаяний, і зимовик сезон російська трупа грала в Малера. Театр цей був на Нікольській вулиці і був збудований на кшталт корабля. Глибоко в землі, куди вели вузенькі сходи, мов у трюм, був партер, над землею містились ложі бенуару, а над ними — бель-етаж і ґальорка.
1882 року Монте збудував гарненький театр на Адміральській вулиці. В цьому театрі тепер (вересень 1883 року) грала трупа М. П. Старицького. Склад трупи був такий: Кропивницький, Садовський, Грицай, Манько, Максимович, Квітка-Основ'яненко, Касіненко, Заньковецька, Садовська-Барілотті (моя сестра), Гай, Затиркевич, Вірина, Квітка, Маньковська..
Репертуар трупи складався з 10 п'єс і чотирьох водевілів: „Наталка Полтавка”, „Сватання на Гончарівці”, „Дай серцю волю — заведе в неволю”, „Глитай”, „Доки сонце зійде, роса очі виїсть”, „Невільник”, „За Німан іду”, „Шельменко-деньщик”, „Чорноморці”, „Назар Стодоля”, „По резизії”, „Помирились”, „Кум Мірошник”, „Як ковбаса та чарка, то минеться й сварка”.
Всі п'єси були зрепетировані, і я виходив у народніх сценах та придивлявся, як інші актори грають. Зразком мені були Кропивницький, Садовський та Заньковецьха. Щодо інших, то вони нічого цікавого не являли. Чудовий співець був Грицай, особливо коли співав у своїх тонах, бо йому часто доводилось співати в тенорових партіях, і це шкодило йому: треба було кричати й тоді він співав невиразно, вся краса його баритону зникала. Актор з нього був слабенький. Поспіх мав Манько, особливо в п'єсі „Доки сонце зійде”. В цій п'єсі він грав шевця Гордія. Роля шаржована автором, вся вона складається з смішних виразів. Публіка не розбиралася в цім: вона часто ставить на карб артистові те, що зробив автор. Манько потім виробив собі, чи сказати — йому виробили автори — амплюа „веселого артиста”. Гордій, хлопчик у „Гриці”, дурник у „Ніч під Івана Купайла” і т. і. Згодом він переріс своє амплюа, а на інші не годився, нездатний був до творчости, з дефектами в дикції: „Ой дівчина говлиця, до козака говниця, а козак, як овел, як побачив-так і вмев”. Касіненко мені здавався здатним резонером; він незабаром одійшов до іншої трупи, спився і десь у дорозі помер. Щодо Основ'яненка, то я його сливе не бачив: він поїхав з Миколаєва й до трупи не вернувся.
Садовська-Барілотті була чудова співачка і артистка; її прозвали українським соловейком. Я раніше говорив, що передати характер неможливо: в ньому відбивався весь нарід. Його поезія, його чуття. Про гру її я буду говорити своєчасно. Затиркевич тоді тільки починала артистичну діяльність. Почувши її, я певен був, що вона вже давно на кону. Уперше я її побачив у „Сватанні на Гончарівці.” Вона грала Одарку так хорошо, так типічно, що краще, здавалося, не можна уявити. Взагалі Ганна Петрівна була артистка етнографічна: лайлива баба; баба цокотуха, з характерними рухами, які були вироблені раз-назавше і повторювались у кожній ролі; нічого надуманого, все просте, стихійне. Дай їй ролю графині — вона й тоді полою висякає носа. Вірина, артистка переважно на драматичних стареньких, талановита, та не працьовита. Гай мала сякий-такий голосок, мови зовсім не знала і була в трупі просто „затичкою”. 
У Миколаєві трупа пробула більше як місяць. За цей час я виступив у п'єсі „За Німан іду”; роля не барвиста, ні се, ні те. Таку ролю треба грати досвідченому акторові, а я не вмів ще й ходить по сцені; крім того, ролі не знав, був без голосу і провалився вкінець. Ходив після цього, як тума: мені соромно було дивитись у вічі артистам, що могли б далеко краще від мене виконати цю ролю, а одбирали платні менше. І знову розчарування... Я почав працювати над ролями, що подобались мені. Навчений досвідом, я вивчав ролі на пам'ять, читав їх голосно і почував всією істотою, що я не вмію „подобатись і зворушувати”. Чому? Я не розумів. Я пригадував Демостена, як він провалився з своєю промовою, а артист прийшов до нього і прочитав йому його промову так гарно, шо він її не пізнав. Треба працювати, вирішив я. А як працювати, того не знав. Наблизився день виїзду до Єлисавету. Я ліквідував всі справи, попродавав деякі речі, подарував свою чудову шаблю і револьвера Родкевичу. Деньщик мій Данило Бондаренко приходив і плакав. Катеринхен приходила і плакала; вона навіть змарніла. Вона вже вміла говорити українською мовою і дещо співала, у неї був гарненький голосок. Дівчина, плачучи, обіймала мене і співала: „Візьми мене із собою”. Туга невимовна обгортала моє серце. Я сам не мав нічого певного; майбутнє — темне: непевність своїх сил гнітила мене, а тут іще сльози дівчини тяжким камінем падали на моє кволе серце. Я утішав її, як умів, обіцяючи скоро вернутись,, Настав день від'їзду. Мене проводжали товариші і, звичайно, Катря, а позад усіх — заплаканий Бондаренко. Стою біля вікна, навколо товариші і бліда з затуманеними очима Катря.. „Напишіть мені, — не... забувайте”, говорить вона, ковтаючи сльози, а вони струмочками біжать з її чарівних очей по блідому обличчю... І жаль мені її, серце розривається... З одного боку товариші, яким треба усміхнутись, з другого Катря... Та її застує тінь якась... Так, так: перед моїми очима виростав світле обличчя волоокої Мельпомени... Здається вона шепоче чарівним голосом: „Я не віддам тебе їй, я буду тебе кохати тільки полюби мене всім серцем, всією душею; в любові ціі знайдеш те, чого шукаєш: я навчу тебе подобатись і зношувати”... Поїзд рушив... Все, наче в тумані, тоне: і товариші, і Катря... Я, ввесь налитий сумнівами, ледве стримую сльози. 
XI
У Єлисаветі трупа грала 1 - місяці й мала великий успіх. Я вивчив на пам'ять ролю Бориса з „Доки сонце зійде”, читавав її з братом Іваном, що служив тут секретарем міської поліції. Ходив читати й до Кропивницького. Він був задоволений. З його дозволу я грав цю ролю. Марко Лукич хвалив мене, та я сам собі не подобався. Чогось мені бракувало. Я довго мучився над цією ролею. Грав її часто і завжди був незадоволений. Я стежив за кожним своїм кроком, намаґався втілитися в цього паничика, а в останнім акті плакав навзрид і все таки не задовольнявся. Тільки через кільки часу якось ми з Садовським помінялися ролями: здається, так схотів Марко Лукич. І от я, граючи Горнова, на зразок Садовського, мав успіх; Садовський же в ролі Бориса — ніякого. Що за причина? Садовський зненавидів і навіть відмовився грати цю ролю. А секрет був у тім, що роля Бориса написана погано, ненатурально, особливо в останньому акті. Борис говорить таку нісенітницю, що тепер, дивуєшся, як Марко Лукич не розумів цього і примушував вичитувати безконечні монологи, до того нудні, що публіка оглядалась на вихідні двері. Наприкінці єлисаветських вистав трапилась історична подія: брата Івана звільнено з посади за телеграфним наказом міністра внутрішніх справ. Після репетиції я сидів дома, дожидаючи брата. Він прийшов трохи раніше і, звертаючись до мене, каже: „Віншуй мене, брате”, — 3 чим, — питаю. — ”Вигнали з служби, як кажуть, без пояснення причин”. — Та ти не жартуєш? — ”Без жартів, а ось і весь мій скарб”; — він вийняв з кишені свою срібну ручку і показав її мені, сміючись. „Ти подумай, вигнали таку нікчемку персону, як секретар поліції, за телеграфним розпорядженням міністра, так хіба не треба мене віншувати!” — Слухай, брате, може воно на краще: замість протоколів ти щось кращого напишеш для нашої убогої сцени. — Ми пішли до театру. Брат Микола і Старицький, дізнавшись про те, що сталося, — радісно віншували брата Івана. Михайло Петрович зараз же пропонував йому службу з платнею 400 карбованців на місяць. Після вистави запили могорича. Тепер я не був сиротою. Цей випадок з'єднав нас на все життя і ми завжди жили вкупі, ділилися думками, не криючись ні в чім. Читали та обробляли ролі. Звичайно, Іван допомагав мені, бо був досвідченіший. У нас були спільні думки, спільні інтереси. Того вечора ми рішили що артистові потрібна цнотливість, коли він хоче досягти мистецької височини, і ми дали слово не блазнитись.
Осінь 1883 року почалася рано: уже після 15 вересня пішли дощі, подуло з півночі. 17-го, після вистави, ми з Марком Лукичем поїхали на валюшнів та бекасів. Після 5 років розлук я знову побачив любі серцю місця. Земле моя, як люблю я тебе, особливо весною, — заквітчану, молоду! Та що згадувать! Тепер зелена осінь: посіви вже врунились, тільг де-не-де чорніють смужки ріллі. А ось і сад старий, зарослі бур'яном. Широка вулиця стрункої тополі простяглася до великого ставка, що заріс лататтям і куширем. Пахне падалишнім листом. „Пильнуй!” — почувся гучний голос Марі Лукича, і мимо мене летить, як ворона, красючок-валюшень. Я не встиг націлитись, як він пірнув в гущавину. Та й добре зробив: Марко Лукич не любив, коли вб'єш щось раніше від нього. Він навіть вертався додому, коли не вбивав перший. Ми пішли балкою, прямуючи на Ковалівку. Тут на 1 - верстви болото поросло лозою та верболозом. Кожен кущ знайомий. Від хутора „Надежда”, що належав братові Івану, тяглись розкішні луки з невеличкими озерцями, що позаростали очеретом та верболозом. Із цих озер цілими табунами вилітали дикі качки. Луки кінчались великим запущеним садом. Тут було справжнє ельдорадо валюшнів; вони десятками виривались із сухої кропиви. Після полювання ми зайшли на паю до Івана Лінкевича, де застали Пилипа Васильовича Балашова, Єлисаветського Гіпократа — Володимира Амбросійовича Менчица. Балашов ані чуть не змінився: такий же здоровий, червоний, веселий та говіркий. Він зустрів нас, низенько уклонився вітав по-французькому. Менчиц держав книгарню, нею заправляла дочка, молоденька красуня, і книгарня сяк-так животіла. Сам Менчиц був переконаний, що знається на зіллях, і, починаючи з ранньої весни і до пізньої осени, збирав зілля, настоював на спірту і лікував тих, хто певен був, що він лікар. Менчиц - людина з вищою духовною освітою, розумна, але чудакувата: він нічого не робив; у ньому, здається, тлів дух мавдрованого дяка. Мовчазний цілими днями, він раптом починав говорити. Бесіда його була надзвичайно образна. Менчиц недовго був у Єлисаветі. З ним трапилася страшна драма. В його доньку був закоханий якийсь божевільний паничик, вона йому не співчувала. І от ранком якось, коли старий копав десь зілля, панич той прийшов до книгарні, зарізав нещасне дівча й сам зарізався. Незабаром після цього Менчиц ліквідував своє діло, перебрався до Києва і тут, в садочку при будинку своєї жінки на Рейтарській вулиці, зробив собі „скинію”, де й помер. На пасіку Менчиц прийшов уже після нас. Він був одягнений в якусь хламиду, на голові в нього був надітий ріжком мішок, босий, підперезаний мотузком, за який було понатикане зілля. В торбинці теж було зілля. Він довго возився, укладав усе в мішок; потім з торби витяг черевики, надів їх і лише тоді поздоровкався з нами. Сів на ослоні, довго дивився в небо, раз-у-раз зідхав. Нарешті, не дивлячись ні на кого, почав говорити: — ”Копаю зілля. Плуги пана Лінкевича на горі орють. Воли худі, голодні; плугатарі б'ють їх гарапниками, штовхають пужалном, кричать, матюкаються і знову б'ють. Упав я навколішки і, руки до неба здіймаючи, закричав гласом веліїм: «Господи милосердний! Дякую тобі, що не сотворив мене волом і не віддав в руки Лінкевича». „Горе в світі, горе в світі”. — Він замовк, забився в куточок і тільки важко зідхав.
Небо вияснилось, вечоріло, і ми рушили додому. Марко Лукич палив цигарку за цигаркою, хмурився, сапав, як підпалений кінь. Добру верству ми пройшли мовчки. Кардашеву було видко, як на долоні. Сонце заходило червоно. — „Дивись, яка чудова картина”, — промовив М. Л., показуючи на церкву, що горіла червоним полум'ям: сонечко одбивалось у кожнім вікні й на хресті.
 — Так то, брате Панасе, взяли мою славу, а все дякуючи цій чудовій парі...
Я здивовано глянув на М. Л.
 — Що таке Старицький? Що йому Гекуба? Хіба на те я працював, щоб моя трупа, дісталася йому? Його ім'я красується тепер на афіші: трупа, бач, Старицького, а Кропивницького нема. Спасибі твоєму батькові та Заньковецькій. Віддячили мені за науку.
Потім я дізнався від брата Миколи, що коли в Ростові почалися чвари, то Садовський умовив Старицького взяти антрепризу. Трупа, що була під керівництвом М.Л. цілком перейшла до Старицького; перейшов на платню і сам М.Л. Це гнітило його честолюбство увесь час, аж поки трупа не розбилась на дві. Та про це у свій час.
Уже стемніло, коли ми прийшли до економії. В їдальні за самоваром, що страшенно кипів, сидів батько. В хаті було тепло й парно, пахло віником від перестояного чаю. За ввесь час перебування трупи в Єлисаветі батько в місті не був. Я з ним ще не бачився, і він не знав ні того, що я кинув службу, ні того, що сталося з Іваном. Почалася розмова. Марко Лукич любив розмовляти з батьком, любив його гумор, розмови про давнє минуле, гострі анекдоти. Заговорили й про театр, якого батько не любив.
 — Е, пане Марку, театр — це дурниця. Ви тільки подумайте: ну, хоч взяти Миколу — який бравий офіцер, та ще й кавалер; може й до генерала б дослужився, а тут на тобі — ахтьор! А голос який! Дурний хлопець: не своєю дорогою пішов. А який би з нього протодиякон був! Рост-о! Голос, як у лева... Дурний хлопець!
Оставалось і мені сказати, як каже Степан у „Борулі”: „І я, папінько, вже не служу”. Я мовчав, і батько думав, що я приїхав у відпустку: на мені була ще військова форма.
 — А що, — спитав на павзі батько: як там Іван поживає! Ще не пішов до вас у трупу? Мені оце якось чудний про нього снився сон. Наче їдемо ми з ним... А він спинив коні біля ставка, зліз із тачанки, сів на березі та й почав роздягатись. А вода брудна і ввесь ставок гнилим укритий очеретом.- Що ти господь з тобою, кажу, чого в такім багні купатися задумав? А він шубовсть у воду! Шур, шур, шур, — зашумів очерет гнилий і заколихався. Я ввесь охолов, устав із тачанки, дивлюсь на ставок і думаю — пропав чоловік... Коли це знову зашумів, заколихався очерет, дивлюся Іван вирнув на другім березі, сів на соняшнім промінні білий, білий, мов сяйво йде від нього, і я прокинувся.
Ми довго ще гомоніли. Ранком нас повезли на Шестаковський вокзал. Віз нас Трохим Каська, знаменитий Кардашівський „лікар”. Дорогою заговорили про Менчица. Трохим знав його „Вчора бачив я Владимира Амвросовича, — зілля збирали біля ліска. Пам'ятаєте, Хваня, — звернувся він до мене, — де колись була пасіка старого Лінкевича? Зайшов я пужално вирізать, й вони сидять і зілля збирають. Ну й розбалакались. Я теж на зіллях понімаю, а тольки зілля не від усяких хвороб помагає, от, приміром від кашлю нема ніякого хіба липовий цвіт”. „А ви ж чим лікуєте від кашлю?” — спитав М. Л. — ”Треба добре пропотіть, потім того вимазать горло та груди лоєм і обв'язти горло онучою з лівої ноги. А головне діло — пропотіть”. — ”Так від липового цвіту ж пропотіти можна”, — каже Марко Лукич. „Ні, липовий цвіт не годиться: треба пропотіть так, щоб аж чоботи були мокрі. У мене своє средствіє. Хату добре натопить, серед хати постелю кожух, на нього кладу хворого, накриваю кожухом, зверху рядно велике, кінці треба добре прибить кілками; у велику покришку накласти вугілля, на вугілля насипать житнього борошна і під носа хворому підставить. Як хворий потягне цього диму, почина задихатись, борсається. Тут, головне, удержать його, щоб не вирвався; так ми з жінкою сідаємо зверху. Спершу проситься, щоб отпустили потім кричить, лається; а як притихне й зовсім умліє, тоді покришку виймаю й тікаємо з жінкою з хати. Дивлюсь у вікно аж хворий поволі приходить до пам'яти, виборсується з під рядна, піт з нього струмками біжить. Якже встане і почне ходить по хаті, то спитаєш, чи не сердиться. Як ні, то вертаюся в хату, кладу його на піч, лоєм обмажу, онучею обкутаю шию. А на другий день, як рукою зніме. Верное средствіє”. М.Л. заливався сміхом, від чого його величезний живіт так підскакував, наче хто в ньому танцював гопака. — „Ніхто вас не б'є за такі ліки?” — „Трапляється, коли чоловік без понятія”.
В жовтні трупа виїхала до Києва, де почала вистави в театрі Бергоньє. Здається, Макіявеллі сказав: „Неможливо, не ображаючи багатьох, описувати події свого часу” Нехай простять ті, що живі, а „мертвії убо сраму не імут”. Я пишу правдиву історію минулого, можливо, що в психології людській я помиляюсь, зате в переказі фактів, що пройшли перед моїми її очима, помилки не буде.
У Києві я придивлявся до наших артистів. З братом Іваном ми жили вкупі. Михайло Петрович Старицький був пан з натури, людина освічена, розумна та безхарактерна. Добрий товариш, довірливий, і не йому було керувати трупою, де мов у казані, що стоїть на вогні, вічно кипіли страсті, заздрощі, честолюбство, чвари та інтриги. Марко Лукич — натура хвиляста, егоїстична, людина не вихована, груба, з манією величности. Якось розмовляючи зі мною, він сказав: „Коли артисти почнуть мене переростати або я помічу тільки бажання таке, — я піду з трупи”. Тут М. Л. увесь, як на долоні. У ньому не було абсолютно нічого сталого. Чи чув він що від людей розумних, чи вичитав щось, — він ніколи цих ідей не переварював у власній кухні, усе брав на віру, а тому в його мислях була каша. Ми з братом Іваном так прозвали його „Кашалотом”, ніколи не сперечалися з ним і не суперечили йому. На полюванні, коли йому бувало пощастить, М. Л. був чудовий товариш. Але артист, яких тепер не знайдеш. Народні типи в нього виходили геніяльно. Протягом свого оповідання я ще не раз говоритиму про М. Л. і підкреслю ті риси, що життя викинуло з душі його на поверх.
Артист Грицай: невеличкий, незграбний, головатий (під старість він зовсім облисів), чоловічок надиво ласкавий; добродушний хлібосол. Коли не зайдеш, він або лежить, або сидить по-турецькому, підобгавщи ноги, і щось жує. Співака з нього був чудовий: романси, як от „Без тебе Олесю”, „Моя мила-чорнобрива” та російський романс: „Не скрою я любви, ти так прекрасна”, співав він знаменито. Актор з нього був поганенький, без творчости; а в драмі кричав так хоч вуха затуляй. У Ростові якийсь вірменин прийшов до нього за лаштунки, коли він грав горбатого Хому („Не ходи, Грицю”) і просив: — „Гіріцай, душа моя, кричи хорошенько, попужай мою жену”.
А. І. Вірина — артистка розумна, вдумлива, та на лихо лінива і, як Грицай, або спала, або їла. Гай — освічена, розвинута жінка, з порядним голосом і зовсім бездарна, а до того не знала української мови. Осередком цієї компанії була Заньковецька. Садовська — надзвичайно серйозна людина, талановита артистка і знаменита співачка, стояла осторонь.
Самостійна в поглядах, далека від пліток, вона тримала себе І оддаль від усіх і за це „компанія” її не любила. Частенько після акту, в якому Садовська співала, в сусідній убиральні можна було почути: — ”Саню, візьми фінал”. Хтось перекривляв спів Садовської і починався сміх. Затиркевич стояла теж осторонь. Це була старосвітська поміщиця. І ніхто не признав би в цій просто одягненій незграбній, товстенькій бабі, колишню інститутку. Вона сама парила обід, сама прала і прасувала. Тоді ще електрики не було, для гриму свічки: кожному артистові по 2. Затиркевич ґримувалась пр одній, і протягом сезону економила сотні свічок. Оточила себе ріднею? це в нас звалося „Пансіон Затиркевич”. Хтось навіть, у пісеньку „Пливе човен” добавив такого куплета: „Пливе човен, води повен, та й накритий льоном; не хвастайсь Затиркевич своїм пансіоном”. Ганна Петрівна, як я вже казав, була артистка вузенька: старих пащекуватих бабів, сердитих свекрух та лайливих перекупок вона грала чудово в усіх цих персонажах була Ганною Петрівною Затиркевич Трималася самостійно, політичне. Це була артистка, яка ні дасть собі на ногу наступити.
Щодо Заньковецької, то треба дуже багато писать, бо такі артистки, як вона, родяться сторіччями. Вона грала нервами і могла затопити театр сльозами.
Кропивницький, Карпенко-Карий і я жили в одному нумері при театрі. Обідали, чаювали, а по обіді гуляли вкупі. До нас іноді прилучався і Садовський. Кропивницький і Карпенко були приятелі від юних літ. Дивуєшся, читаючи спогади Марка Лукича про те, як він ловив на Сугаклеї рибу, а до нього прийшов хлопчик у брилику, тобто Карпенко-Карий. Кропивницький був старший від Карпенка на 2-3 роки. Коли вони познайомились, то Карпенко був уже чиновником8. Між Садовським і Кропивницьким взаємини були хвилясті: то хороші, то натягнуті, немов би йшла якась боротьба за гегемонію. До Карпенка в цей час Садовський ставився сердешно і по-братньому. В Києві з боку Заньковецької почався наступ на Карпенка. Діло було так. Ішли „Чорноморці”. У третій дії Цвіркунка, яку грала М. К., звертаючись до Кулини, каже „Та годі тобі так побиватись: хто з нас без гріха”. Тупиця, якого Грав Карпенко, у п'єсі відповідає: „Ет, піп своє, а дяк своє”. Карпенко ж, на підставі того, що народ вживає іншого виразу, сказав: „Ет, піп своє, а чорт своє”. І пішла баталія. Карпенко ходив до Заньковецької поясняти справу і перепрошувати її, та вона його не схотіла бачити. Садовський бігав то сюди, то туди; переконував Заньковецьку, що вжитий Карпенком вираз є цілком народній, і ні в якім разі не стосується до неї. Заньковецька стояла на своєму:”Ні, вже коли чорт, то це я!” Садовський був між двох огнів. Нарешті, купними силами Кропивницького та Садовського — їх помирили.
Діла в Києві були чудові. Не можна собі уявити цілком того, що діялось. Настрій у публіки підвищений, оплески і виклики бурхливі. По скінченні п'єси молодь, переважно університетська, збиралась біля рампи, закидала сцену шапками — в надзвичайнім захваті, — вилазила на сцену і — „яко да царя всіх подимем!” Поліція була безсила і, махнувши рукою, — розходилась. За чає перебування в Києві нового поставили „За двома зайцями” — Старицького і „Пошились у дурні” — Кропивницького. В „Зайцях” Марко Лукич чудово грав Сірка, Затиркевич — Секлету і Садовська — торґовку-черевичницю. Проню грала Заньковецька погано: вона не втілилась в цю дурноголову недоучку, форсила, і виходило, що Заньковецька сміється над якоюсь Пронею. Садовський Голохвастого не обдумав. П'єса успіху не мала. „Пошились у дурні” пройшли краще. Участь брали: Кропивницький, Садовський, Грицай, Карпенко-Карий, Садовський та Заньковецька.
Я був незадоволений, мені здавалося, що я нічого не виконаю, сумний був і Карпенко. Тільки наприкінці київського сезону Карпенко чудово виконав п'яничку Мартина Хандолю у „Глитаї”.
З початку кожної вистави обов'язково було грати російського водевіля. Обов'язок цей взяли на себе артисти оперети, яка до нас грала в театрі Бергонье. Не знаю, чи грали вони погано, чи може настрій у публіки був такий, а тільки артистам російським свистіли і під час вистави і по закінченні. З приводу цього Дрентельн9 викликав Старицького. М. П. заявив йому, що свистять тому, що артисти погано грають, на доказ чого він поставить власними силами російські водевілі і публіка буде задоволена. Поставили „Ямщики”, „Мотя”, і „Дочь русского актора”. І публіка хороше приймала артистів. Дрентельн заспокоївся. Марко Лукич брав участь в якомусь благодійному вечері і читав „Чернеця”. На вечері був Дрентельн. На останні слова: „і за Україну молитись старий чернець пошкандибав”, Дрентельн злорадно промовив: — Напрасно, Москва ее уж давно с’ела.
Не стану в подробицях описувать, як глядачі прощалися з трупою, коли скінчились ґастролі. Оплескам, здавалось, не буде кінця, нарешті всіх артистів, які не поспіли раніше утекти, порозносили на руках.
Трупа надовго покинула Київ. Дрентельн поклопотав „де слід”, щоб цих „сепаратистів”, „самостійників-мазепинців” не пускати до Києва. Тільки через десять літ Київ знову почув рідне слово в театрі.
Трупа виїхала до Житомира, де грала до різдва. Тут Марко Лукич після полювання захворів і в „Наталці” Виборного довелося експромтом грати Садовському; він, як досвідчений артист, грав добре. Заслабла перед виставою „Доки сонце зійде” Заньковецька. її ролю чомусь віддали артистці Гай, хоч цю ролю знала і грала в Ростові Садовська. Гай цілком зіпсувала ролю, говоривши таку нісенітницю, що ніхто нічого не розібрав. Кропивницький ходив наче непритомний. В середині житомирського сезону Садовський заслаб на тиф.
З різдвяних свят почали в Одесі. Тоді там, крім руського театру, був перероблений з цирку, так званий „Марийський „ театр. Містився він на розі Катерининської вулиці й Театрального провулка. Діла були знамениті! Сезон пройшов тихо. З новинок поставили було паршивеньку п'єску „Був кінь, та з'їздився”. Марко Лукич поставив цю нісенітницю своїм бенефісом І — о, сором всесвітній! — по скінченні йому свистіли. Рецензії вилаяла за виставу. Взагалі Марко Лукич був незадоволений з рецензій. Писав їх „Земляк” (Борзяківський) і надзвичайно хвалив Карпенка-Карого за його обдуману гру. Це, видимо, вражало М. Л., особливо рецензія за Шельменка-деньщика. Спершу Кропивницький грав „Шпака”, а Шельменка — Карий; за цю ролю його дуже хвалив „Земляк”. Потім, коли помінялись ролями, то знову Карпенка похвалили за Шпака, а про Кропивницького в ролі Шельменка ані слова.
У цей сезон до трупи вступила нова артистка, якій судилося на короткий час відіграти ролю першої артистки українського театру. Це була Боярська. Артистка не без талану але більше роздута підкупними рецензіями. Боярська надзвичайно малпувала Заньковецьку, а там, де не чули соловейка і деркач за нього здається. Під машкарою тихої, скромно артистки що й води не замутить, крилася баламутка і хитра інтриґантка. За короткий час свого перебування на сцені вона здобула порядні кошти грошові, чудову дачу в Потоках, судилася з лихварство. Два рази стрілялася: відтягне шкіру й прострелить. Перший раз пройшло благополучно, а вдруге — сталося зараження крови і вона померла.
У піст грати тоді заборонялось. Грати почали з великодня в Новочеркаському. Тут, на від'їзді до Ростова, заарештовано Карпенка-Карого й зоставлено в Новочеркаському під гласним доглядом поліції.
У Ростові діла були дуже погані. Трупа велика; її почали ділити: одна частина виїхала до Таганрогу, де були повні збори. В Ростові вперше поставили оперету „Запорожець Дунаєм” у такому складі: Карась — Кропивницький, Одарк його жінка — Садовська, Оксана — Заньковецька, Андрій- Стоян (оперний співака). Султан — Грицай, Імам — Садовський. Оперета йшла чудово. Поставлена була також російська п'є „Параша Сибірячка”. У серпні 15 вистав із зменшеною трупою грали у Воронежі. Збори були повнісінькі. Виставам були зацікавлені навіть торговки. І от, коли ми були на пробі дві торговки звернулися до Старицького з проханням: „Паночку у нас грошей нема, чи не можете нас пропустить у театр за масло?” Вони піднесли Михайлові Петровичу по фунту масла а він звелів дати їм два квитки 10 .У Вороніжі Мих. Петр., коли не заробив, то покрив літні Ростовські недобори.
Зимовий сезон почався 15 вересня в Харкові. Театр був на Катеринославській вулиці біля Харківського мосту. Театр великий, дерев'яний, у ньому завсіди грала опера. Театру цього тепер нема. У Харкові грали до різдва. Крім українських вистав, поставили: „Ревизора” і „Бедность не порок”.
У трупі був чудовий артист Журін, жінка його Яблочкіна, Міхайлов, і ще кілька порядних російських артистів. Михайло Петрович запросив їх виключно для російських п'єс; без російських п'єс забороняли українські вистави. В більших російських п'єсах ми всі брали участь. Кропивницький чудово грав Городничого. Про Журіна, що грав Хлєстакова, нічого й казать, кращого я потім уже не бачив. Яблочкіна грала дочку, а матір — здається, Вірина.
У Харкові перший раз поставили „Утоплену”. Всі були замучені репетиціями. Розподіл ролей був такий: Голова — Кропивницький, Зовиця — Заньковецька, Писар — Садовський, Каленик — Саксаганський, Панночка — Садовська, Галя — Боярська. Ще влітку Стоян не погодився на платню й одійшов, — тенора не було, запросили на ролю Левка колишнього оперного співця Бородіна. Людина старенька, голосу свого він проспівав уже давно, а що зосталося — з нього викачали пробами; до того він абсолютно не знав мови і говорив щось „неподібне;” замість „драбина” у нього виходило „дробіна” і т. і.
Він проспівав тільки два рази. Надалі ролю взяв на себе Грицай і, хоча партія для нього була височенька, співав чудово. Оркестра складалася з тридцяти хороших музикантів, а до того сам Микола Віталійович вимуштрував їх так, що вони грали майже на пам'ять. Дириґував Черняхівський.
З Харкова трупа переїхала до Одеси, де на цей, раз у російському театрі грала до посту. В Одесі збори були дуже хороші (1.055 карб, на коло). Крім українських п'єс поставили з участю російського артиста М. І. Писарева „Горькая судьбина” — Пісемського, а з участю Андреєва — ”Бурлака”, „Лєс” і „Кручина”. Бурлак брав участь у дивертисментах, раз читав „Записки сумасшедшего” і сцену в трактирі між Раскольніковим і Мармеладовим. Я, звичайно, не одводив очей і слухав обома вушима цих прославлених артистів. Ні один з них на мене особливого вражіння не справив. Писарев, артист вдумливий, усе в нього обмірковане, холодне і мені здавалося, що він не без манії величности. Щодо Бурлака, то це був роздутий артист. Маленьке, з одвислими щоками лице, завжди блискуче, як у п'яничок. Протягом вистави він випивав чарок 20 коньяку; без цього він грати не міг. Голос хриплий, тмяні, невиразні — на викоті — очі. Все це справляло на мене неприємне враження. Один концерт дала Лавровська. Вона співала українських пісень і поставила сцену „Агар в пустині”. Голос у Лавровської був такий, якого тепер не чуть, бо з'явитися такий голос може хіба раз на сотню літ!
Хороші збори в душі Марка Лукича підіймали заздрість.Ім'я його зростало. В ці часи в розмові його почувалося Гоисгаіпе-с'езітоі, а на чолі діла стоїть Старнцький. Почувався розпад. Підбільшений гонорар, плюс певний відсоток; ід прибутку, що пообіцяв МихайлоПетрович, помирили Марка
Лукича з його честолюбними помислами, — але це справило вражіння на Садовського і Заньковецьку: вони запросили прибавки, якої — не пам'ятаю. Знаю тільки, що Михайло Петрович такої не міг дати. Пішли переговори. Я був свідком розмови Мих. Петровича і Кропивницького.
- Що робити? — питає Мих. Петрович.
- Коли Заньковецька буде одбирати таку ж платню як і я, то мене в трупі не буде.
- Ну, а коли вони з Миколою одійдуть, тоді що робить, де взять артистів на їх місце?
- Замість Садовського буде Панас, а замість Заньконецької, я тобі ручусь, за піст підготую Боярську. Нехай ця мила парочка зостанеться без служби, — побачиш, попросяться сами.
Сезон кінчився. Я поїхав у Єлисавет, нічого певного не знаючи про те, — де починати сезон, коли і який склад трупи. На середопісті в Єлисавет приїхав брат Микола і за кількі день усе перемінилось. Кропивницький відмовився служить у Старицького. Заснувалось товариство під керуванням Марка Лукича. Сюди ввійшли: Садовський, Заньковецька, Затиркевич, Квітка, Максимович і кілька менших акторів. Решта залишилась у Старицького. Я одібрав тоді чудернацьку телеграму від Михайла Петровича такого змісту: „Кропивницькому Садовському запрещено замените своим талантом, сообщите условия”. Я віддав цю чудну телеграму Маркові Лукичу, він щось відповів, не пам'ятаю. Між ним і Старицьким зав'язалося листування. Старицький стояв на ґрунті юридичному й писав коректні листи. Кропивницький писав листи грубі, уразливі, цитуючи деякі вирази з творів Михайла Петровича. Пригадую, що звертаючись до нього, М. Л. писав: „Ти, що вік свій кохаєшся в лестощах, волоцюжестві, ласощах, пестощах”...
Так розійшлася трупа хороше вихована, так розходились трупи, як побачимо потім, через внутрішній нелад. До цього спричинялися дикі громадські вдачі наших стерничих, керівників наших, що не зуміли погодити змагання егоїстичні з ідеями мистецькими.
XII
Грати почали на святій у Єлисаветі, потім переїхали в Миколаїв і Херсон. У Миколаєві Садовський одержав від Карого дозволену цензурою п'єсу „Розумний і дурень”. Читали п'єсу, їдучи на пароплаві до Херсону. У Херсоні ми грали вперше і мали великий успіх. Театр там був поганенький, увесь у землі. Тільки й того, що в політичнім відношенні він був безпечний, бо його перероблено з жандармської конюшні. З Херсону переїхали до Катеринославу, де грали в літньому театрі, якого тепер уже нема. Театр зо всіх боків одкритий, без декорації, все навколо поросло дерезою та бур'яном. Цей театр ми називали „Шато бур'ян”. Був тут у міському саду хороший театр, та там грала російська трупа. Антрепренер Черкаський погодився з Марком Лукичем, і кілька вистав ми грали в цьому театрі, але російській трупі на було з того користи: бо публіка чекала наших вистав, а на російські ходити перестала. Після Катеринославу у нас була перерва на 2 місяці.
У степах, під Бобринцем, жила хутором сестра Марка Лукича — Ганна. Щира, добродушна, ласкава хлібосолка. Мені здавалося, що коли б вона була на сцені, то з неї вийшла б першорядна артистка. Не можна було без сміху слухати, як вона розказує або співає міщанських весільних пісень. М. Лук. від неї багато дечого позаписував. Не можна розказати, як типічно верещав її голос, коли вона співала: „Не плач, не плач, красьоточка; не плач ти обо мне: у волюшку наплачешся, як вийдеш за мене”. У чоловіка Ганни Луківни Сичевана, ще грала стара козача кров. Рушниця, добра коняка, кумпанія, в якій ходором ходить поставець... Визвіздиться десь на могилі „серед степу широкого”, виспиться — і після цієї, та знов цієї. Невеличкий, міцно збитий, вродливий, чорнявий, — на коні немов цвяхом прибитий, він схожій був з циганом. Чудовий стрілець, невтомний мисливець.
Степи кишіли куріпками, дрохвами, стрепетами, та перепелами. Від співу перепелиного розлягався степ. Лежимо, бувало, під скиртою сіна, небо зоряне, зоряне... Повітря чисте, а навколо тріщать цвіркуни, лящать перепели. Почнеш вабити, і от з усіх боків збираються „кавалери”: один перед одним виспівує, залицяється: „Хавав!”, „Хавав!” — чутно в двох кроках від тебе... Скільки любощів у цьому „хавав”, скільки жаги! Ось один підлітає й сідає вам на голову, інші підбігають, але перший, помітивши помилку, переляканий, з криком злітає, — всі врозтіч!
У цих степах ми пробули цілий серпень. Пам'ятаю, один день невдачливий: Марко Лукич разів зо три стріляв у дрохви та все мазав. Ідемо додому. Не доїжджаючи з верству до хутора, побачили на зеленях великий табун дрохов. Одіславши підводу, ми зійшли в балку, нарізали очерету, зробили з нього плота і, держачи його поперед себе, почали підкрадатися до табуна. Коли, йдучи балкою, ми порівнялися з табуном, що сидів на пригорку, то поклали плота і поплазували на табун. — „Стій, — шепоче Марко Лукич, — досить. Слухай команду: за третім стріляй. Раз, два, три!” — Бубух! — і одна дрохва покотилась, ми схопилися і вдарили у летючих, ще одна звалилась, як сніп. — „Ну, — питає Марко Лукич, — хто вбив?” — „Ви краще стріляєте, ви, кажу, і вбили”. — „Ну, спасибі за шану”. Забрали ми тих дрохов і веселі пішли додому.
Дрохвищє важило 1 пуд 110 ф. Через рік ми знову полювали в цім місці. — „Пам'ятаєш, Феоктисте, це місце?” — питає Марко Лукич. — ”А якже, — пам'ятаю: ви вбили тут аж дві дрохви”. — „Ні, — каже Мар. Лук., — убив ти: у мене обидві були осічки”. А сам аж заливається від сміху. Сміявся і я з його жартів, а більше з того, як підскакував його страшенний живіт і як по-дитячому радів він із своїх витівок.
XIII
Зимовий сезон почали в Ростові, а з листопада до різдва грали в Харкові. Тепер того театру нема. Він стояв на лівому березі річки, біля мосту, там де тепер панорама. Театр був перероблений з цирку.
У Харкові Садовський знову одержав від Карпенка цензуровану п'єсу „Бондарівна”. „Розумного і дурня” ми й досі ще не поставили. В Харкові до трупи вступила артистка Маркова. Артистка слабенька, з поганеньким голосом, і їй дали ті ж марки, що й Затиркевичевій, Садовській та мені. Ми протестували. Садовська послала телеграму Старицькому і виїхала. Ми з Затиркевич теж хотіли виїхать, але нам прибавили, і ми зосталися.
З різдвадо посту грали в Одесі, теж у російському театрі. В Одесі поставили обидві п'єси Карпенка-Карого. Першим пішов „Розумний і дурень”. Головні ролі грали: Каленика — Кропивницький, жінку його — Переверзієва, Михайла — Садовський, Данила — Саксаганський, Мар'яну Заньковецька, матір її — Затиркевич. Кропивницький грав хороше, Затиркевич теж. Садовський грав добре, але підбільшив характер Михайла: він зробив з нього надзвичайного злочинця. Заґримувався рудою, веснянкуватою потворою. Заньковецька, як артистка, ролі не зіпсувала, хоч роля Мар'яни не для неї. Тут треба вміти вичитувать резонерські монологи, чого Марія Костевна не вміла, а драматичного в ролі нічого нема; було хороше, та не для Заньковецької. Я старався, а грав поганенько: Кропивницький своїми вказівками зіпсував мою роботу. Після гарячого монолога (в кінці другої дії треба було мені стояти в позі, як і слід, скінчивши високу сентенцію; а Марко Лукич примусив мене стати навколюшки, а потім, ніби помолившись, бадьоро вийти з кону. Це проти всякої логіки в технічнім розумінні: я розхолодив той настрій що зробив гарячим монологом. Взагалі п'єса подобалась: ці було щось нове і змістом, і ідеєю. „Бондарівна” йшла в та кому складі: Бондаря дали мені, Тараса грав Садовський, Тетяну — Заньковецька, Марію — Затиркевич. Старосту викона Кропивницький. Чому він не взяв ролю Бондаря, — дивна тим паче, що я просив ролю Терцеля, якого віддали Загорському. Садовський грав би чудово, коли б не спрощував ролі в другому акті. Я, принаймні, розумів Тараса в цьому акті так, що це Отелло розповідає. Дездемоні про свої лихі пригоди, і Тетяна його „за муки покохала, а він її за співчуття до них”. Садовський не додержувався стилю, яким написана п'єса, і додав від себе слова: „звісно”, „скажем” і т. і. „Татарин, звісно, впав”... Зате четвертий і п'ятий акти він грав знамените. Кропивницький нічого не зробив з ролі пана, додавав, не знаючи польської мови, нісенітні, вульґарні слова: хвалячи красу Тетяни, говорив: „То щось окропнего, моя ладнютка”. В останнім акті після монолога, що ним кінчається п'єса, настрій зостається за Тарасом; Кропивницький почав зловтішно реготати... Ні до ладу, ні до прикладу. Заньковецька замість героїні, української матрони, удавала якусь невинентку, а в останнім акті, не знаючи ролі, говорила такі нісенітниці: „О, нещаслива та земля, на котрій матері дітей рожають” — пропустивши: „таких, як ти”. Не знаю, як я грав, але в другім акті мав успіх. Навіть такий цінитель, як наш Кравець Аврум Двоскін, сказав: „Ви отлічно гралі, толькі голос у вас молодой”. Двоскін, це знаменитий тип, колись я ще напишу про нього, бо він був довго на шляху мого життя. Сезон кінчився тихо, мирно. Після свят, радилися, почати в Єлисаветі. Марко Лукич не погоджувався: — ”Місто своє, а хоч би тобі коли віник піднесли”. Любив старий підношення. Нарешті, його умовили. Піст я прожив в Одесі, цілими днями читаючи. Я шукав певних шляхів до театрального мистецтва. Все, що сказав Лессінґ у своїй „Гамбурзькій драматургії”, я читав і перечитував. Все, що про мистецтво писав Гете, — мені було любе, та не задовольняло, бо не давало певних шляхів. Я все більш переконувався, що діло все залежить від праці, що в праці криється талант. Я почав з того, що підмічав характерні риси в людей і намагався їх виявити. Я копіював вимову своїх знайомих і часто досягав того, що мене вважали за другого, коли я говорив за дверима. Я захопився знову Гомером: гекзаметр дисциплінує пам'ять, увагу і слух: тут нічого не, переміниш. Годинами стежив за п'яним, навмисне розмовляв з ним. У актора часто бракує сукупности рис п'яного: голос п'яний, міміка і рух тверезого, або навпаки. Я намагався поєднати рух, голос, ходу. Голос я змінював постановкою язика, губів, горла. Щодо співів, то я упевнився, що головне — досягти гарного звуку, а слух скаже тобі, який звук гарний. Мене цікавило, чому артисти часто затоварюються. Пам'ятаю одного акторика, що грав лірника в „Назарі” і перекрутив казку до того, що всі неу-держно сміялися, — публіка й актори: „У Венгерській стороні, за цісарською землею, стоїть гора глибока-глибока, а в тій горі нора висока-висока; а в норі сидить не звір, не птиця — царецька туриця”. Такі нісенітниці можна сказати лише нічого не думаючи, тож я й учив потім інших, що в артиста Розум мусить бути завжди попереду язика: „Язик мій — враг мій, почто ти прежде разума глаголеши?”
У піст я одержав листа від брата Івана. Він дорікав нам, братам, тим, що сестра служить в трупі Старицького, коли нам потрібна така артистка, не кажучи про те, що такої співачки в нас немає. Він сповіщав мене, що сестра з чоловіком (вона вийшла заміж за артиста Мову) їдуть до Єлисавет, щоб побачитися з батьком. Я виїхав до Єлисавету, де з великодніх свят почався весняний сезон. Сестра з чоловіком прилучилися до нашого товариства. Тут трупа пограла місяць і виїхала до Кишинева. Марко Лукич зостався на відпочинок, принаймні, він так казав. Проводжаючи нас, він був веселий, цілувався зо всіма. Поїзд уже рушив, як він кричав мені: — „Гляди ж, Феоктисте, приїзди в серпні, — побачимо, хто кого перестріляє!” — Веселі, з співами, в добріі згоді, ми рушили в дорогу.
В Кишиневі діла були порядні, та ввесь наш настрій зіпсував лист Марка Лукича. Лист цей прийшов несподівано, мов сніг на голову. Лист був величезний. У ньому Марко Лукич виставляв всі наші хиби в такій грубій формі, так образливо і звисока, що всі, прочитавши, оніміли. „Я теж, — писав він наприкінці, — маю хиби, та намагаюсь позбутись їх”. Лист кінчався так: „не приїду я до вас інакше, як диктатором з необмеженою владою”. Я заспокоював усіх тим, що старий, у якого в голові багато каші, як це видно з останньої фрази, хотів показати, що в нього „бойкое перо”. До моїх думок пристали Ганна Петрівна Затиркевич, Садовська та Мова. Щоправда, про сестру й про Мову Марко Лукич нічого не писав. Решта артистів розводила руками й не знала, що робить. Тільки Садовський, розпалившись, написав листа Кропивницькому, і цей лист змістом нагадував листи Курбського до Грозного. Я писав Кропивницькому кілька листів, бажаючи втихомирити його. Затиркевич теж писала, та нічого з того не вийшло. Кропивницький, як той Кіт Кітич стояв на тому, що його „обідить ніхто не може”, а він може всякого, а тому Садовський щодо нього в листі своєму „наглець і пасквилянт; і поки він привселюдно не признається в цьому, — миру між нами не буде”.
З Кишинева трупа переїхала через Одесу морем до Таганрогу, де грали місяць; потім місяць у Новочеркаському. Діла скрізь були чудові. Тоді в Новочеркаському отаманував Святополк-Мирський, що дуже прихильно ставився до нас. Взагалі тогочасна старшина козацька була ліберального настрою. Один з них, генерал Поляков, помічник отамана, щодня після вистави запрошував нас на бесіду. Одного дня головний адьютант Святополк-Мирського, полковник Володимир Тимофійович Кандиба приніс нам писане запрошення на майбутню маївку. На вокзалі чекав нас поїзд, а в Аксайській станиці — пароплав. Коли всі посідали на палубі, оркестра заграла спершу гімн, а потім: „Всколыхнулся, взволновался православний тихий Дон”. Пароплав рушив до Старочеркаського. В манастирі всі прослухали обідню та молебень і потім повернулися на пароплав, де вся палуба була заставлена столами. Почався бенкет, який тривав до вечора. Пароплав увійшов у Дон і на всіх парах летів до Ростова. Пройшов міст і став серед річки. Музика знову заграла гімн і „Всколыхнулся”. До мене підійшов Кандиба. — „Ти знаєш в чим річ?” — питав усміхаючись. — ”Ні”, кажу. — „Ростов і Таганріг, що належали до Катеринославщини, прилучаються до землі війська Донського. Пароплав тихенько пішов назад. У повітрі тихо, душно, пахло дощем. На обрії, де чорніла гора, лежала чорна хмара. Через кілька хвилин нап'яли намет на всю палубу. Тихо, тільки пароплав стогне, неначе стомлений. Хмара стояла на місці, зростала й товщала, по ній змійками пробігали блискавиці, чутно було далекий грім. До нашої компанії підійшов отаман. — „Ну, панове, як не приїдемо вчасно, то грати вам не прийдеться сьогодні, будете мене лаять?” — „Ні, — відповів Садовський: — у нас кажуть — на чиїм возі їдеш, того й пісню співай”. — „Правильно” — сміється князь. Підходили до Аксайської, де нас ждав поїзд. Хмара виросла, і страшна, огниста від блискавки, пішла на схід. Ми вчасно приїхали, але грати не довелося. Ливний, як з відра, дощ пройшов над містом в літньому театрі води було по кісточки. Виставу одмінили.
З Новочеркаського трупа переїхала до Ростова. Тут уперше була поставлена „Наймичка” 15 липня 1886 року. На виставу приїздив автор і був задоволений. Після четвертого акту він сказав мені: — „Я думаю, що ти вже ніколи не проведеш так цю сцену”. За цензурованим примірником сцена кінчалась так: Мелашка — А вам що? Ледачому туди й дорога. Нащо вона вам здалася? Хіба я вас не кохаю? Цокуль — Та відчепись ти к чорту з коханням: в печінках уже воно в мене сидить. (Завіса).
Коли „Наймичку” читали ще в Новочеркаському, а п'єса була в цензурі, — Карпенко прочитав нам іншу редакцію цього акту, що починається з виходу Аблаката і кінчається монологом Цокуля: „О Господи, аж ось коли ти покарав мене за моє лукавство”... і т. д. Рішили оставить п'єсу за цією редакцією. Я просив автора дозволить викинути останні слова адвоката: „От так проізшествіє”, через те, що вони можуть зіпсувати драматичний настрій. Карпенко згодився. П'єса мала великий успіх. Заньковецька в „Наймичці” була на недосяжній височині.
Надалі знятий був Катеринодарський театр. Нас турбувало питання про проїзд: тоді від Тихоріцької до Катеринодару треба було їхати підводами. На щастя Садовський одержав з Катеринодару листа, де його сповіщали, що залізниця вже закінчена і незабаром пройде пробний поїзд без пасажирів. Треба звернутися до головного інженера з проханням перевезти нас цим поїздом. Адресу цього інженера надіслали. Садовський звернувся до нього. Інженер надзвичайно ґречно повідомив, коли буде йти перший поїзд і дозволив нам проїхати. Цей переїзд зостанеться навік у пам'яті. Поїзд, у якому всі вагони, крім нашого, були товарні, сунувся, наче волами. Проїде з верству, заскрипить і стане. Починається огляд колії, робітники дещо поправлять і знову рушимо. Ми з Садовським взяли рушниці, випустили собак і почали полювати понад залізницею. Перепела сила! Степ. Повітря чисте, дихається вільно. Поїзд свистить і сунеться, ми біжимо до свого вагона, — з вікон виглядають веселі обличчя товариства. Підсаджуємо собак, ускакуємо сами. Сміх, оплески!..
В Катеринодарі тоді ще живі були всі Кухаренки: Степан, Олександер, Микола, Вячеслав, полковник Домонтович, жонатий на одній з Кухаренківен, старі козаки: Вареник, Шелест, Мова, Штригель, Білі... Театр повнісінький! Вітають, як рідних. Кожне твоє слово розуміють. І почуваєш ти всією істотою, що там у партері, у всім театрі живуть з тобою, що серця їнхі б'ються в один лад з твоїм.
З Катеринодару я написав Маркові Лукичу два листи, писала, здається, й Затиркевич. Товаришів я умовив послати Маркові Лукичу телеграму, в якій просили його приїхати до Миколаєва на зимовий сезон. Від Марка Лукича я одержав листа, якого й наводжу тут цілком: „Дорогой Фаня! По совету Одесских врачей, я поехал со Старицким в Севастополь, чтобы оттуда пробраться в Ялту и полечиться. Едва я доехал до Севастополя, как слег в постель и первый спектакль с моим участием (Наталка Полтавка) был отменен. Сыграл я, с грехом пополам, 5 спектаклей: „Наталку”, „Глитая”, „Запорожця”, „Доки сонце зійде” й „Чорноморці”. И в экипаже уехал в Ялту, — морем решительно не мог ехать. Как я проехал 80 верст, — одному богу известно. Всю дорогу я был в жару й в бреду. Наконец сегодня шестой день по при-езде в Ялту, я встал с постели, благодаря известному врачу ревматических болезней Ф. Т. Штангееву. Сожгли мне всю левую руку й половину спиньї; избили меня массажами до того, что я ревел, как белуга. Здесь єсть специалист-масса-,) жист, какой-то датчанин; один вид его внушает страх й ужас; й представь себе зтого атлета, упражняющего свои кулаки на моем благородном теле. Сегодня буду принимать пресную ванну, с завтрашняго дня — морские. Пробуду здесь до 25 сентября. Жизнь здесь безобразне дорога. Я живу в гостин-нице „Ялта”, занимаю № 22, плачу 4 р. в сутки. Волей-неволей прийдется, когда полегчает, сыграть 2-3 спектакля у Старицкого. Старицкого трупу посещает великий князь Константин Павлович и, говорят, аплодирует. Сегодня Старицкий по совету приближенного к князю генерала, едет к князю с визитом.
„Я не знаю, право, что желала сказать небесная, чудесная, восхитительная, удивительная, непамятозлобная, богоподобная, добро в сердце носящая, мир и любовь всем дарящая... Мария Константиновна нижеследующимидвумя телеграммами? — 13-го 9 часов 10 м. пополудни:”Довольно сердиться, покончим дрязги, приезжайте в Николаев. Заньковецкая”. 13-го 9 часов пополудни: „На посланной Вам телеграмне подпись не моя. Заньковецкая”. Вспомни же теперь телеграммы Товарищества из Екатеринодара ко мне и согласись, что я имел право не придавать им особенного значення.
„По выздоровлении я вышлю 100 р., а затем попрошу тебя принять на себя труд отобрать мои вещи, парики, библиотеку и вислать мне. Прошу во всяком случае моє имя снять с афиши товарищества, если только не предупредили сами моего желания. Еще прошу сказать всем бывшим моим товарищам, что я в присутствии Мовы предложил Н. Садовскому сознаться, что он был в своем письме по отношению ко мне наглец и пасквклиант, больше я ничего не требовал. Повторяю, что я не обижен им, а удручен. За сим желаю вам от души успеха в делах. Любящий тебя М. Кропивницкий”.
Листа цього я прочитав Ганні Петрівні Затиркевич і ми порішили знову написать Маркові Лукичу. Костюмів і париків я не висилав і не зоставив у Єлисаветі в тій надії, що не сьогодні-завтра ці два удільні князі помиряться. А коли б я був зоставив, то Марко Лукич написав би: „Ви зоставили моє майно, з цього я бачу, що ви мене в товаристві не маєте”. Чистий Фома Фомич із „Сельца Степанчикова”.
Я ждав відповіді на свого і Ганни Петрівни листа. Листи наші були сердешні, щирі. Відповідь од М.Л. прийшла в кінці вересня. Наведу тут лист Марка Лукича, в якому він, як на долоні.
„Дорогие друзья мои Анна Петровна и Афанасий Карпович. Читал я ваше письмо, перечитывал, старался вникнуть в него и никак не могу объяснить себе вот чего: я ли розучился вас понимать, вы ли не можете или просто не хотите понимать меня? Ясно одно лишь, что кто-то кого-то из нас морочит и дурачит. Я никак понять не могу: зачем мне приезжать к Вам? Для того чтобы видеться с вами двумя — мне прямо не расчет ехать; ибо теперь более чем когда-либо я должен почаще сводить баланс, памятуя ежечасно, что старость не за горами. Не думаю, чтобы Вы вдвоем также истосковались по мне, что вот, хоть сейчас вынь да положь Вам меня. Надо же мне, друзья, ощупать мотив, руководящий вашим желанием видеть меня. Анна Петровна, например, говорит мне (т. е. пишет): „Ты изменил слову”... Неужели же я обещал даже и тогда оставаться в вашем товариществе, если некоторые из ваших товарищей будут плевать мне в глава? Не может этого быть! Ведь Садовский написал мне наглое и пасквильное письмо, затем явился ко мне в дом и на словах подтвердил, что он не считает себя виноватым передо мной. Разве это не плевок? Впрочем, может быть, вы, друзья, понимаете так что если человек, обидевший вас, явится к вам в дом и дает утверждать, что он не обижал вас, то вы это признаєте за извинение с его сторони и приймете к тому же во внимание его визит? Как ни странен мотив, руководящий Анной Петровной, но я его могу несколько ощупать; но что Фаня пишет, что меня обнимут і т. д., так уж это мне совершенно непонятно. Я могу быть великодушен, но не ко всем. Так неужели же мне ехать для того, чтобы обняться с вами двумя?' „Потерпите, друзья: это мы можем сделать и великим постом, если до того не встретится где-либо случай. А больше зачем мне приезжать? Не за тем-ли, чтобы посмотреть на всех остальных? Так я придумал для этого более удобный способ и дешевий. Если я начинаю забывать чье-нибуд лицо, например, милого малого г. Максимовича или прелестної г-жи Марковой, тогда я беру альбом, вынимаю их фотографические карточки и любуюсь, подчас даже умиляюсь. Если же забуду, как они ко мне в былое врямя относились, переворачиваю карточки и читаю с лицевой стороны их собственноручные надписи, затем снова умиляюсь и прихожу в прекраснейшее расположение духа и даже в восторг. А если пожелаю воскресить в памяти общие чувства, выраженые мне всеми, тогда я перечитиваю надписи на подарках, поднесенных мне, перечитываю письма и т. д. И тут уж восторгу моєму нет пределов: я пляшу, пою и даже через голову кувыркаюсь. Словом, я живу со всеми прежними Вами. Таки образом: оно покойнее и тише, а главное необидно. Из нынешних я переписываюсь только с Вами двумя, а остальными как будто и нет до меня ровно никакого дела. От горя-ли, тоски-ли, кручиньы по мне, — они не пишут мне или просто по безхарактерности, либо страха ради „іудейска” — не ведаю; я же к ним не пишу потому, что и доныне я не получил от них ответа на два мои письма. Так с какой же стати с стану им навязываться? На первых порах, не получая так долго ответа, я думал было послать им несколько почтовых марок, но потом сообразил, что жэто будет не только безполезный расход, но, что главное, и не производительный. Если же они ждут меня, чтобы при свидании излить передо мною свои чувства, так во-первых, я боюсь не было бы мне скверно от такой массы чувств, так как я вследствие страшного ревматизма начал страдать сердцем, а во-вторых — не надувает ли их кто-нибудь обещанием. Так скажите им, что: „обіцянка цяцянка, а дурневі радість”. А я их не считаю дурнями и потому уверьте их, что «не приедет и не дожидайте». И если они после вашого уверения, прольют слезы, (то постарайтесь) их утешить хотя тем, что Мария Константиновна даст им поцеловать свою ручку... Если же они на ваши уверения не обратят никакого внимания, тогда, значит, я благоразумно сделал, что вовремя оставил их в покое.
„Дорогой Фаня! Будь же беспристрастен и взгляни серьезно и хладнокровно в недалекое прошлое, если ты не можешь этого сделать по отношению к настояшему. Что я сделал для Садовского и Заньковецкой кроме хорошого? Что я сделал худого остальным, быть может, тоскующим и слезы льющим по мне? Я от них не требовал никакой благодарности, да этого я ни от кого никогда и не требую. За это их будут судить люди, близко знающие суть дела; но я вправе всегда рассчитьшать на признательность. Если бы Садовский отрицал всех и вся, если бы он сказал: „Я родился от тетки да от проезжего молодца, затем был похищен злой колдуньей или невидимкой и брошен в лесу, там я вскормлен волчицею; там я научился пням молиться, лаптем креститься; когда вырос, то прежде всего сожрал волчицу, выкормившую меня, а дойдя до совершенного великовозрастия и благоуразумления — явился людям”, — дело было бы другого свойства. И я бы, и ты, и каждый из нас поняли б сразу, что мы имеем дело с суб'єктом, человекоподобным лишь по внешнему виду, но руководящимся зверскими инстинктами. Факт неоспоримый, что многие из зверей пожирают своих родителей. Тогда я первый сказал бы: „Ступай ты, божий человек, от нас снова в лес, кланяйся пням, рычи и глотай акриди и дикий мед, а когда встретишься на тощее брюхо с братцем или сестрицею молочными, то скушай их”. Если бы Мария Константиновна не заявляла мне многажды о своем бесконечном ко мне уважений й доверии, — это она заявляла много раз, не говорю уже — в обществе Вашем (Я цього ніколи не чув. /7.С.) и разных лиц, но в присутствии ее матери, тетки, сестры и прочих сродников (невже Марія Костівна навмисне для цього зібрала всю рідню? П. С.), я бы не спрашивал ее теперь: где же это доверие и уважение, в чем они сказались? Все в мире зиждется на доверии и уважении друг к другу. Пока не было обязательств письменных, до тех пор и слово все люди держали крепко, но и теперь еще все таки эти обязательства заключают между собой десятки тисяч людей, и миллионы людей обязываются честным словом. Горе правде, истине и добру, если все люди перейдут на письменные обязательства! К таковым будущим людям в этом случае принадлежит эта злополучная пара. Подумайте и пообсудите хорошенько, друзья мои, зачем бы в самом деле писать мне было это длинное письмо „К товарищам и сослуживцам” (це про лист у Кишинів, П. С.), если бы я руководился таковым соображением: „мы собрались, пользуясь удобним случаєм, с единственной целью заработать и как можно побольше, а затем, понабивши порядком карманы, — раз'ехаться, пожав на прощанье друг другу руку, и предаться благополучию, как, например, интенданты последцей войны, где-нибудь в деревушке благоприобретенной или хуторе, опочивая от трудов и умиляясь при воспоминании о рыбке, наловленной в грязной водице16. Если вы, друзья, и впрямь стремитесь к достижению такого блаженства, тогда говорите прямо; а может быть я не понимаю Ваших идеалов, сбился с пути, — тогда укажите мне путь праведный. Словом, прошу вас ответить мне категорически: что вы Гекубе и что Гекуба вам? Тогда я буду знать, с кем имею дело. Ведь все, что меня в настоящее время связывает с вашим товариществом, сводится к тому, что я состою должным товариществу 100 р., занятых мною из фонда. Вы за это храните моє театральнеє имущество, лично мне принадлежащее, ценность коего значительно выше занятой мною суммы, и вы пользуетесь зтим имуществом. Я 100 р. не могу сейчас выслать, так как, по причине болезни, стеснен в финансах, а вы, т. е. товарищество, потому и удерживаете моє имущество, что я не возвращаю этих 100 рублей? 17
„Я, например, достоверно знаю, что некоторые из товарищей, взявши взаймы фондовые, или вовсе таковых не внесли в фонд... что одно и то же. И у них за это личного, им принадлежащего имущества, не удерживают. Этим некоторым вы верите, что они возвратят или внесут фондовые, а мне не верите, потому и удерживаете моє имущество. Эти некоторые, вероятно, просили вас, — а ведь сказано „просите и дастся вам”, — чтобы вы им верили, а мне же почему то так кажется, что вы и без просьби должньї бы бмли мне поверить. А между тем имущество моє вы увезли в Николаев. Зачем? Почему? На каком основании? Как же вы, не питая ко мне доверия на 100 руб., требуете, чтобы я поверил, что вы меня встретите с распростертыми об'ятиями? Положим, что имущество моє было в общем гардеробе, но ведь вы раскупоривались в Елисаветграде, почему же не оставили его в моей квартире? Monsieur Садовский убедился, что я, пока он не сознается, что он поступил против меня, как наглец и пасквилянт, — не пойду к вам... Зачем же имущество мое увезли? И выходит, что цилиндр и 300 рублевые часы не всегда суть доказательства джентльменства суб'єкта, носящего их. Каким именем назвать роль изображаемого в настоящее время товариществом по отношению ко мне? Мне теперь остается только спросить: „Доколе оное товарищество мне верит, что я выкуплю моє имущество? (У каждой ссудной кассы свои, ведь, правила). Имущество моє тленное, а притом еще и треплется товариществом, в виде взимания процентов, а потому желательно знать, по истечении какого срока товарищество, на случай неуплаты мною 100 р. назначит моє имущество в публичную продажу? Интересно знать, к кому товарищество теперь обратится за разрешением этого вопроса, если оно само еще ве выработало правил на этот предмет?” А все Садовский, этот чтец междустрочный (в листі це слово підкреслено. П. С)! Этот джентльмен по виду внешнему и по количеству перстней на пальцах и брелков на цепочке... Всем телеграммам, повторяю, я придаю значение условное и относительное, смотря по содержанию телеграммы и по лицу, подписавшему таковую. Я даже уверен, что и первая телеграмма из Елисаветграда подписана Заньковецкой... А если ею, то, во всяком случае, телеграмма — не письмо; и Заньковецкая всегда могла бы сказать, что она никогда никакой телеграммы мне не писала. Ведь говорит же она всем, что никогда не дарила мне своей фотографической карточки, ибо она украла таковую из моего альбома!
„Все вы глубоко убеждены, что я покончил со Старицким. Это, конечно, всем вам делает честь, а мне удовольствие: с каждым днем все более и более прозревать и ясно, наконец, видеть, насколько вообще велика была в вас вера в меня и в мою порядочность. Между тем вот уже 19-й день, как я живу в Ялте и вожусь с больной рукой и думаю: да когда же перестанут мять мою руку и погружать меня в морские ванны? Когда же, наконец, отпустят меня на родину? А еще с больным сердцем и прискорбием думаю: когда же друзья мои поверят мне и перестанут терзать мою душу незаслуженными упреками, недоверием и подозрениями, когда они устанут мистифицировать меня и играть со мною в жмурки? Стыдно вам, друзья, и грешно, ей-богу грешно!
„Не возвращусь я в ваше товарищество до тех пор, пока Быковский джентльмен (Бикова — частина Єлисавету. П. С.) — Садовский не сознается письменно, что он в письме своем ко мне поступил, как наглец и пасквилянт; пока Мария Константиновна не напишет мне собственноручно, что берет назад все бранные, циничные и вульгарные виражения, произнесенные ею публично во время чтения Садовским моего письма „К товарищам и сослуживцам”. Дел кабинетных и спальных я не смешиваю с общественными, и, стало-быть, интимннх разговоров не ставлю никому в вину, ибо за глаза в своей спальне и царя ругают, так про меня и подавно можно. Что же касается: луже... и того, что меня надо свезти на Сабурову дачу, что я служил в нижнем земском суде, что я пел „гори, гори, моя лампада”, — то я эти чичарские остроты считаю просто глупыми и пошлыми и абсолютно игнорирую. Относительно пьедестала, на который будто бы поставили меня Садовский и Заньковецкая, — я должен сказать, что я не ощущаю под своими ногами этого пьедестала (настолько, стало быть, он фантастичен и воздушен). Но если бы таковой и действительно существовал, то этим признанием, что они меня вдвоем поставили на пьедестал, они (monsieur Садовский и г-жа Заньковецкая) ставят меня неизмеримо выше себя. Человек, ведь, прежде всего эгоист и, вероятно, выстроив пьедестал, постарался бы сам вскарабкаться на него, если бы не боялся, что ему крикнут снизу голоса: „Пошел вон с чужого места!”
«Если предложенные мною условия будут выполненны, я приму управление труппой, но не иначе, как диктатором с неограниченной властью. И се есть моє последнее сказание.»
«30 сентября я оканчиваю курс лечения и выезжаю в Елисавет; что меня Старицкий приглашает, — это правда, как не ложь и то, что я с его труппой играл 5 спектаклей в Одессе и 5 в Севастополе. В Ялту же я приехал только лечиться. Любящий вас М. Кропивницкий. 24 сентября 1886 года, г. Ялта».
Марко Лукич усе перекручує на свій кшталт. Я писав йому від чистого серця: приїздіть, всі зустрінуть вас, як рідного, з обіймами; все влаштується на місці... Марко Лукич вигадує, що хтось когось дурить. В листі стільки каші, наче його писав Поприщин, або хворий з божевільні. Чого тільки варт один вираз: „прийму управление труппой, но не иначе, как диктатором с неограниченной властью”! Звичайно, листа цього я нікому не показував. Мені хотілось помирити Марка Лукича з братом, а коли про це я починав йому говорити, він, як і Кропивницький, кричав: „Поки цей Бобринецький курбет-кавалер не признається, що писав про мене і Марію Костівну нахабну брехню, — я з ним нічого спільного не хочу мати!..” Решта товаришів казали: „що ми будемо писать Маркові Лукичу? Листом своїм він усіх образив, так чи не написати йому, як у тій пісні: „прости мене, моя мила, що ти мене била”? „Я не був ображений листом Мар. Лук., я сміявся з нього, бо він усякому з нас нав'язував свої хиби, і треба було б видумать якесь modus vivendi, а Садовський написав так, щоб у нього аж у носі закрутило, щоб він нюхав, чхав і, як видно з листа Марка Лукича, досяг мети. Останнього листа від М. Лук. я одібрав на початку жовтня і думав поїхати до Єлисавету, побачитися з ним. І от, цілком несподівано, він з'явився сам у Миколаєві. Трупа мала вже виїздити до Херсону, навіть увесь багаж був запакований. Я цілий день сидів у Марка Лукича, приходили Ганна Петрівна і ще дехто з товаришів. Всі умовляли М. Л. піти на згоду, а він стояв на своєму: „Поки monsier Садовський не признається, що в листі своєму був до мене пасквіліянт... і т. д.” — ”Я приїхав забрати своє майно... Мені тепер поневолі прийдеться їхать до Херсону”... Садовський і Заньковецька казали всім, що не хочуть і зустрічатися з Бобринецьким курбет-кавалером. На другий день пароплавом „Русалка” М. Л. з товариством виїхав до Херсону. На пароплаві оточили його й Садовського, довго пхали одного на одного, як Івана Івановича та Івана Никифоровича, а вони були настільки розумніші від гоголівських героїв, що, не згадуючи про „гусака”, поцілувалися й помирились. На радощах ми задали гучний бенкет на пароплаві, після якого Марко Лукич оповістив на радість усім, що трупу запрошує до Петербурґу В. А. Неметті-Лінська. Конечні умови з нею виробили в Херсоні. Неметті брала всі видатки вечерові на себе за половину збору. Марко Лукич грав з нами кілька спектаклів і виїхав до Єлисавету, а через тиждень Садовський і Заньковецька у власних справах виїхали теж, доручивши мені вивезти трупу. Проїздом через Харків я дістав 4 хористів, і 9 листопада привіз усіх до Петербурґу, де вже були Садовський, Заньковецька і Кропивницький.
XIV
1886 р. одинадцятого листопада у вівторок почалися вистави в залі Коконова, що на Мойці. Сезон відкрили п'єсою М. Л. „Дай серцю волю — заведе в неволю”. Заньковецька відмовилась грати Марусю, що завжди грала, і ролю чудово виконала Садовська, вставивши кілька пісень. П'єса мала успіх, бо вся держалася на кращих силах трупи: найменші ролі грали актори, а не хористи, як то здебільшого робиться. Я боявся, за співочу частину: хор був малий, а ті, що їх узяли з Ісаківського собору, не знали твердо партій, дехто навіть держав ноти під полою. Спів хоровий підтримували всі актори і навіть Садовський із-за лаштунків. Збору було 1.200крб.
Найбільший успіх мали п'єси: „Наймичка”, — пройшла 22 рази, „Наталка” — теж 22 рази. Обидві п'єси — при повнісіньких зборах (2.000 крб.). „Чорноморці” пройшли разів десять. «Доки сонце зійде” не мала успіху і пройшла тільки один раз.
Успіх трупи був надзвичайний. Навіть те чиновництво, що зачерствіло в сервілізмі і забуло своє національне походження, пробуркалося і говорило: „я українець”. Українська „інтелігенція”, „толпой стоящая у трона”, що позбулася національного обличчя, мов той бурсак, що не знав як звуться граблі, аж поки граблище не вдарило його по лобі, — заговорила рідною мовою і за щастя вважала вітати в себе наших главарів. Трупу багато разів закликали до Катерининського палацу, де ставили „Кума Мірошника”. Кум влазив в оріхову бочку, яку за щастя мали підтримувати два генерали. Нарешті трупою зацікавився сам Олександер III. Для нього в залі „Демут” поставили „Назара Стодолю” і „Як ковбаса та чарка”.
На кону, поза лаштунками, біля вбиралень, під сценою і навіть у суфлерській будці сиділо безліч жандармів — і в формі, і переодягнутих...
В „Назарі” Марко Лукич надзвичайно хвилювався, спішив, і на 20 відсотків грав гірше, ніж завжди. В другім акті хор співав погано, танцювали ще гірше. Танцюрист Потапенко, замість того, щоб танцювати як слід, почав ходити на носках, мабуть надіявся, що цар запросить його до балету. Діло поправив Мова, що грав лірника і чудово співав „Ой, зійшла зоря вечоровая”. Зате „Ковбаса” пішла на ура. Марко Лукич — „возстахом и оправихомся”. Садовський чудово грав Шила, Максимович — Діда. А щодо танців, то Садовський „доклав воза”. Хто не знає, як він чудово, як статурне танцював? Це сама стихія!
Театр — повнісінький. Всі дами в білому вбранні, пани — у фраках, військові — в парадній формі. Праворуч — на авансцені велика ложа, а в ній сидить цар.
Після вистави нас запрошено до нього. Пішло нас шестеро: Заньковецька, Садовський, Кропивницький, Мова, Максимович і я. Про цей випадок я мислю так: хтось сказав цареві, що він ощасливить артистів, коли поговорить з ними. Сам цар зовсім не був підготований до цієї розмови. Мені здається, що він мав нас за „простачків”, як от „рожечники”. Ми ввійшли в аванложу і стали вряд, тільки Марко Лукич стояв позад усіх, йому не дали навіть зняти гриму і переодягнутись: так у гримі і панчохах прийшов він; та й усі ми були в тому вбранні, в якому грали. З другої кімнати ложі вийшов до нас цар, позад його стояла, ухмиляючись, — цариця. Цар підійшов до нас зовсім близенько. Опишу протокольно цю сцену. Ми уклонились в пояс цареві. Павза. Я стояв майже перед царем. Високий, плечистий, з простим обличчям, облямованим широкою темнорудою бородою, з сірими великими очима і здоровою лисою головою. Надінь на нього червону сорочку „на випуск”, сокиру в руки — простий тобі тесля.
Він довгенько постояв перед нами, заклавши праву руку за край мундира, потім кашлянув і промовив: „Я давно собирался... и сегодня с удовольствием прослушал спектакль, особливо второе, просто лихо!” По павзі: „Вы всегда здесь играете?” Всі мовчали, а Садовський відповів: „Мы, ваше величество, всегда играем на юге.” — ”Ах, да.. на юге...”Він знову зробив павзу; потім, звернувшись до Заньковецької, що стояла рядом з Садовським, спитав: „И вы на юге?” Потім він по черзі спитав Мову, Максимовича і мене: „И вы на юге?” І ми всі одповіли: „На юге, в. и. в”. Знову павза, потім, усміхнувшись, питає:
 — ”А скажите, это трудно, петь и танцевать разом?” Всі мовчали, і знову Садовський одповів: — ”Это, в. в., „привычка”. Цар знову усміхнувся і промовив: „Ах, да, привычка!.. Мне очень, очень поправилось”... Після цього він одступив крок назад, показуючи, що авдієнція кінчилась. Ми знову вклонились і вийшли. У Кропивницького цар нічого не спитав.
Мене дивує, що у своїх спогадах Марко Лукич пише, нібито цар спитав його: „Де ви набрали таких артистів?” 12
Княгиня Кочубей улаштовувала благодійну виставу в Маріїнському театрі. Вистава йшла вдень. Грали „Наталку-Полтавку” і водевіля „Бувальщина”. Ось афіша цієї вистави:
С высочайшего его императорского величества
соизволения
в воскресение, 25 января 1887 года
В Мариинском театре
в пользу
С-Петербургского Дамского Комитета
Российского общества „Красного креста”,
состоящего под председательством
ее императорского высочества великой княгини
Елизаветы Феодоровны,
малороссийской труппой М. Л. Кропивницкого представлено будет:
І
НАТАЛКА - ПОЛТАВКА
Оперета в 2-х действиях, 3-х картинах, соч. Котляревского
Действующие лица:
Горпына Терпелыха, вдова — Переверзева. 
Наталка, ее дочь — Заньковецкая.
Тетервяковский, ввозный — Саксаганский. 
Макогоненко, выборный — Кропивницкий. 
Петро, коханец Наталки  — Мова 
Мыкола, бурлака — Садовский.
Действие происходит близ Полтавы.
II
БУВАЛЬЩИНА
Шутка в одном действии
Действ. лица:
Панас Базюра, крестьянин 45 лет ? Г-н Максимович
Хымка, его жена по второму браку - Г-жа Затыркевич
Галька, дочь его от первогобрака, 18 лет - Маркова
Василь Крутько, коваль в том же селе, 24 лет,
коханец Гальки ? Г-н Мова
Акакий Ферапонтович, заштатний дьяк - Кропивницкий
Дивчата, парубки, Малороссийский хор и танцы.
Действие происходит в селе близ хати Базюры
Дирижер — Г-н Васильєв
Оркестр под управлением К. Ф. Лувда
Начало в І час пополудни
Цар просидів усю виставу. Цікаво: розказували, ніби він сказав розпорядчиці вистави: „Любезные малороссы”, гадаючи що ми граємо благодійну виставу даром, а грали ми за платню — 1000крб. Ця чутка так збентежила Марка Лукича, що він, ніби від усього товариства, відмовився від платні. Мабуть за ці гроші кожному з учасників піднесено подарунка при ордері. Весь час, як до цього, так і після, до кінця сезону, „Наталку” грала Садовська, а в цій виставі участь взяла Заньковецька на підставі того, що Садовська, бач, вагітна (родила Садовська тільки у липні 1887 року).
Вільний час провадив я у Д. І. Яворницького, що жив тоді на Митній пристані. Заходив частенько до діда Мордовця (Столярний 6), Він дуже ґречно ставився до мене і надавав багато своїх книжок, між іншим — ”На Арарат” з таким написом: „А.К. Саксаганскому, счастливо взошедшему на Арарат сценической славы от невозшедшего на библейский Арарат Данила Мордовцева”. Крім цього маю від нього портрета з написом: „Любому сину Панасу і всьому славному товариству. 
„Чи був такий другий батько на всім світі,
Щоб мав таких діток, як ви, мої квіти? 
Були батьки й мали не синів-героїв:
Таких батьків знала і безсмертна Троя.
Були батьки й мали — один Антигену, 
Офелію — другий, третій — Дездемону.
Але ж одному, щоб небо дарувало
і синів і дочок таких, як ви, діти,-
Доки сонця й світу сього не бувало. 
Слава ж вам безсмертна, діти мої, квіти”
Душею прихильний до усієї своєї 
Славної сім'ї. Недостойний батько
Данило
Петербург 
1887 р. січня 9”.
Раз якось я звернувся до Яворницького з такою пропозицією: „От зараз громадянство захоплено українським театром, чи не можна користуючися з цього, написати в якомусь товстому журналі статтю, в якій показати — той куточок, де повинен міститися наш театр, наше мистецтво? Одводять же місце опері, драмі, балету і навіть оперетці 1” Дмитро Іванович, подумавши, відповів: „Думка хороша, звернися до діда Данила Лукича, той мав стосунки з товстими журналами, може він напише”. Користуючись іменинами Дідуся, я пішов до нього. Він, як звичайно, заходився варити каву по-арабському (навчився, коли намагався вилізти на біблейський Арарат). Попили ми тієї кави і я висловив йому своє прохання. Дідок, нівроку йому, був хитренький. Він зараз прикинувся казанською сиротою: «Це мені не по силах, сказав він; а от що, любий синку, поїдемо зараз до А. Н. Пипіна, чи не візьметься він-бо він дуже прихильно писав про українську літературу.»
Поїхали до Пипіна. Невеличкий, дебелий, бадьорий, ще не дуже старий, А. Н. зустрів нас ласкаво. Він слухав мене і палив цигарку за цигаркою; цигарки часто гасли, він запаялював їх і обгорілі сірники складав рядом у попільничку; потім другий ряд навпоперек, третій ряд навпоперек другому і, коли набиралось багато, то всі ці сірники він підпалював. Вислухавши мене, він спитав: „А какие сведения вы можете дать мне?” Я сказав, що перш за все — рецензії з багатьох міст, де ми грали, потім відомості про збори, кількість п'єс. Між іншим я показав йому цікаву статтю, вирізану з „Пешт Лейда”, в якій писалося ніби уряд російський залицяється до українців і субсидує трупу, що грає в Петербурзі, цебто наше товариство. Рішили на тому, що все це я йому привезу, а він подумає, і що можливо зробить. Я привіз йому цілу купу рецензій з Одеських, Харківських, Ростовських та інших газет. А. Н. просив навідатись через тиждень. Я навідався. Він знову люб'язно говорив зі мною, частував мене кавою, подарував портрета, а нарешті сказав: „Видите ли, дорогой мой, все те, что стоят у кормила правлення, считают, что ника-кой такой Украины нет, й смотрят на вас, как бы сказать, ну, — как на секту; вследствие этого согласиться писать о том, куда поставить искусство этой, по их мнению, секты, — не приходится”. Я ніяк не сподівався такої відповіді, не хотів і думати, щоб серйозний учений міг це сказати. Розчарований, з образою в серці, я їхав додому.
Ніколи з пам'яти моєї не зникне вечірка в казармах Кубанських козаків. Командир їхній Кухаренко запросив нас, і ми після вистави приїхали (здається, казарми ці містилися на Літейнім). Коли ми ввійшли в казарму, що була на третім поверсі, хор козаків почав: „Ой, у лузі та й при березі”. Посеред казарми був накритий стіл, за стіл сіло більше 30 чоловік. Тут були генерали, професори, художники. Почався бенкет. Для козаків стояв окремий стіл. Навколо нашого стола весь час ходив кавказький князь; потім виявилось, що це переодягнений козак. Він чудово виконував свою ролю: коверкав слова, кидався з кинджалом на тих, хто давав йому сала, страшенно гикав і вилуплював очі. Тесть Кухаренка, генерал, прізвище його я забув, проголосив нам „здравицю”, яку закінчив так: „Панове, той хто вип'є турячого рога вина, може говорити без цензури — богомольной старой дури!” І він почав перший, і випив, з чверть проливши на свого мундира. В тому розі містилося біля двох пляшок. Розпалившись, і я випив, не проливши й краплі. Після цього я звернувся до козаків і просив їх ніколи не забувати України. Говорилося багато, пилося ще більше. Козаки співають... Гомін, дим коромислом... Коли раптом убігають два козаки і доповідають генерала, що прийшли якісь німці скаржитись на козаків, що ніби в них коня вкрали. Генерал встав, все стихло. — „Як?” — закричав генерал: „Німці? Повісити їх!” Ну, думаю, вскочили ми в хороше дільце. До генерала підбіг Кухаренко — „Ваше превосходительство, накажіть німців привести сюди вислухати: може вони правду кажуть”. — ”Привести!” — крикнув генерал.
Через хвилину три німці стояли перед генералом. Тільки тепер ми розібрали, що це — комедія переодягнуті козаки. — „Ваше превосходительство” — почав один німець: „мі жівьйом на Кубань, зейчас подлі Ладіжське озіро, Бальтіські заліф. Мі імем сім хати з хлівами, а нас сєм душі з свинями, і одін біль льошадь і еті льошадь твой кізяк уворовіл”. — „Коли?” — питає грізно генерал. — „Еті сорок лет уже, но мі льошадь узнал, вот он”. Підійшли два козаки, накриті шкірою конячою, вів їх козак-злодій, що розпинався й доводив, що коняка його. Німці правили своє. Нарешті хтось підняв шкіру. Побачивши, замість коня двох козаків, німці повтікали. Коли це раптово, як з-під землі, виросла справжня коняка. Чмихнула і підійшла до Кухаренка; він погладив її, дав шматок хліба. То був красень „Карабах”, з вогненними розумними очима. До „Карабаха” підбіг „князь”, одвів його набік, щось крикнув, кінь став навколішки, а потім зовсім розтягнувся на долівці. „Ай на, айны-на” — почали приспівувати козаки і бити в долоні. „Князь” вихопив кинджала і, підоткнувши поли жупана, почав лезгінку. Він крутився навколо коня, що підіймав голову й дивився, ніби питав: „Чи довго мені ще лежати?” „Князь” вискочив на „Карабаха” й танцював на його крутих ребрах. Йому подали ще два кинджали; одного він взяв в зуби, а другим вертів у руках. Хор все швидше й швидше співав і плескав в долоні. „Князь” кинув кинджали і вони встромилися в підлогу, „князь”, наче блискавка, то кружляв мимо їх, то вискакував на коня, крутився, як дзиґа; після і оплески обірвались, і він став, як вкопаний. „Браво, браво!” — почулося навкруги і „князеві” піднесли великий келех вина, він випив його духом. Щось гукнув, „Карабах” скочив на ноги, йому дали кілька кусків цукру. „Князь” плигнув на нього й почав джиґітувати. Страшно було дивитися, як він крутився, діставав до землі, і ставав на спину „Карабахові”!.. Нарешті — скочив з коня. Знову оплески і знову почастували „князя”. (Все це Каразін змалював у своєму альбомі). „Князь” підійшов до красуня „Кчрабаха”, погладив, потріпав його по шиї, щось сказав, і кінь слухняно пішов. Я побіг подивитись, як він зійде по сходах. Обережно ставляючи на сходи то одну, то другу ногу, тихенько пішов „Карабах”; попереду йшов козак. Вони завернули за поворіт сходів. Я стояв здивований, зачарований. Гулянка скінчилася аж на другий день.
Мода на українців була велика. Нам часто влаштовували вечірки. Покликав нас на обід до себе і Михайло Іванович Драгомирів. Він тоді завідував Академією генерального штабу. Я часто бачив його в театрі. Ходив він завсіди сточений молоддю, розмовляв українською мовою, розказував анекдоти. Чув я, як він доводив, ніби Кропивницький неправдиво співає:” Ой, хто до кого, а я до Параски, бо у неї чортма штанів, а в мене запаски”, — і проспівав цю пісню по-своєму, і замість „чортма штанів, а в мене запаски”, — ужив інші слова, що їх навести мені соромно.
От і Драгомирів зацікавився нами, як завсігди цікавився він тим, хто в моді. Коли потім він був генерал-губернатором київським, то вже ніколи не цікавився нами, навіть у театрі не був ні разу. Взагалі це був такий хитрий „мужичок”, що про нього я можу сказати тільки словами поета:
„Быть может, ослепленный страстью,
Я цену дать не мог ему
Й относил то к самовластью,
Что мир отнес к его уму.
На вистави приходив і знаменитий зоїл — Суворін13. Після „Наймички” він, побачивши Данила Лукича Мордовцева, сказав: „Ныне отпущаеши раба твоего по глаголу твоєму с миром”. З того часу і до кінця життя свого він зостався прихильним до Заньковецької і почасти до Кропивницького. В день його 50-літнього ювілею вони вітали його і піднесли дарунок. На цей випадок була карикатура: стоїть здоровенна свиня у боярськім жупані, рило задрала так, нібито на бога свистить. На шиї у свині хрест „за літературні заслуги”, в правій руці нагай, у лівій „Новое Время”. Марко Лукич і Марія Костівна навколішках підносять дарунок з написом: „Раз добром налите серце ввік не прохолоне”, Кропивницький: „Прийми, голубчику, в день твого пресвітлого ювілею від нашого щирого серця оцей подарунок.” Суворін: „Плевать мне, — но, между прочим, если ен и впрямь серебряной, — давай, пригодится”.
Перед кінцем сезону Садовський чогось посварився з „Неметою”. Почалась полеміка і це завадило нам зійтися з нею на майбутній 1887 р. зимовий сезон.
Всі роз'їхались в добрій злагоді і з добрим заробітком. За цей Петербурзький сезон валовий збір досяг до 130 тис. крб.
XV
Літній сезон 1887 року почали в Харкові. Потім переїхали у Новочеркаськ. Тут Марко Лукич одружився вдруге з лікаркою. Жінка ця багато посприяла тому, що М. Л., під її впливом, знову скомизився, вийшов з Товариства. Манія величности, яка тільки ще була у нього в зародку, а після миру з Садовським, здавалось, зовсім зникла, тепер забуяла рясним цвітом.
З Новочеркаська трупа переїхала до Катеринодару. І знову гучне вітання козаків-чорноморців. З Катеринодару переїхали до Ставрополю. Не буду описувати ті урочисті проводи з Катеринодару, що влаштувало нам козацтво... „А те, що минуло, не згадуйте, пани-брати...” До Ставрополю ще не було залізниці, і з Невиномиської товариство переїхало кіньми. У Ставрополі діла були чудові, а до того ще знамените полювання на куріпок та перепелів. Марко Лукич вів переговори з московським антрепренером Парадізом, що держав Никитинський театр. Завсіди режисер вів переговори за свій страх: умови були вироблені, — здебільшого товариство ухвалювало брати театри на відсотках. Виїжджаючи на відпочинок, всі уповноважили Марка Лукича взяти Московський театр на умовах, які він найде найкращими. І от одбираю від Марка Лукича такого офіційного листа: „Милостивый Государь! (це замість „дорогой Фаня”, — П. С.). Прежде чем подписать предлагаемьш г. Парадизом контракт на Москву и для того, чтобы начать переговоры с другими театральными дельцами и антрепренерами на вторую половину предстоящего зимнего сезона, — я нахожу необходимым съехаться всем членам не позже 10 — 12 августа в Елисаветграде или в другом городе (этот вопрос может быть разрешен простым большинством голосов, которое обозначится по получении от членов ответов) для пересмотра марок, определения количества артистов, хора и служащихт и для назначения им жалованья, а также для обсуждения некоторых второстепенных вопросов.
„Отказ членов от предполагаемого съезда, даст мне право не только прекратить переговори с г. Парадизом и не заботиться о таковых с другими театровладельцами, но и вообще сложить с себя обязанности режисера.
„Отвечать прошу немедленно телеграммой в Елисаветград. 4 августа 1887 г., г.Елисаветград.”
Цей лист був незрозумілий: Марко Лукич мав уповноваження від усіх членів товариства, ніхто з товаришів не виявив бажання збільшити йому платню; трупа була в повнім складі... Які „другорядні питання” цікавили М. Л., коли ми тількищо роз'їхалися? З'їхатися для того лише, щоб витратитися і залишитись без відпочинку? Все це було цілком незрозуміле, несподіване й небажане. Я поїхав. Все кінчилось тим, що поохотилися з М. Л.
Грати почали у Єлисаветі, переїхали потім до Харкова, а з Харкова в Москву. Тут, у театрі Шелапутіна, уже грала трупа М. П. Старицького і мала успіх. Склад нашої трупи був кращий; в репертуар увійшли новинки: п'ес Карпенка-Карого, як не члена театрального товариства, ставити інші трупи не мали права. Всі найкращі артисти російських театрів Корша та Малого зачаровувались нами і часто бували на виставах. Коли, наприклад, ішла п'єса „По ревізії”, то з каси приходило прохання від артистів по телефоном; „Задержать немного ревізію”, — разгримируемся — приедем”. Заньковецька, як і в Петербурзі, мала величезний успіх. Я сам не раз чув, як підходить хтонебудь до каси й питає: „Сегодня Заньковецкая будет плакать?” І коли відповідали: „будет”, то квитки брали. Антрепренер Парадіз був задоволений з трупи. І, не зважаючи на все це, ми зборів не робили. У Старицького діла були кращі. Поясняли це тим, що в нього легкий, підроблений під смак публіки репертуар. „Гриць”, „Ніч під Івана Купала”, і та інші.
Наприкінці гастролів наших громадянство улаштувало товариству обід. Були запрошені професори з університету та консерваторії, артисти Корша і Малого театру. Безліч похвальних промов. М. Лукич читав „Думи мої”. Але „гвоздем” для нас були вірші, що їх прочитала Допельмеєр14. От вони: 
 
За успех того стремленья, что театр ваш признавал верным средством возрожденья, Поднимаю свой бокал!
Да, сказал театр ваш много Правды истинной, прямой, им открытая дорога — к школе новой, молодой!
Он вселил в нас убежденье, Доказал нам ясно он, что искусство — отраженье ярких жизненных сторон.
Им была для нас открыта в красках светлых и живых Прелесть вся простого быта Малоросов, нам родных, 
Тут явились нам впервые Й пленяли часто нас Типы цельные, живые без ходулей и прикрас.
Мы смеялись вместе с вами, Если вы смешили нас, и сердечными слезами с вами плакали не раз.
Приводили постоянно нас в восторг своей игрой Чародейка „Безталанна”, Этот перл ваш дорогой.
Тяжела разлука с вами, но идите, в добрый час, сеять твердыми руками, что посеяли у нас. 
И я верю, час настанет — 
 Школу вашу примут все,
И искусство вновь воспрянет
В новой истинной красе. 
Так щиро, так люб'язно-братерськи прийняла нас Москва. А наші земляки?.. Яканебудь беззуба гетера з Караваєвської вулиці вічно зоїльствувала...
З Москви ми переїхали до Петербурґу. Грали в залі Демут, що на Мойці. Грали тут до 6 січня включно. Далі нам не дозволено грати. „Малий театр” в цей сезон держала Неметті і запросила до себе трупу Старицького. Антрепренерка ця, як я вже писав, посварилася минулого сезону з Садовським, гнівалась на всіх, а як вона була родичка Ґрессера „з лівої щоки,” то цей сатрап заборонив нам зоставатись надалі, щоб не було конкуренції. У Петербурзі ми знову мали успіх, збори повні. На цей сезон ми привезли „Безталанну” і „Мартина Борулю”. П'єси ці мали великий успіх. В театрі від градоначальства завжди сидів чиновник, „наблюдающий за правильним исполнением разрешенных цензурою пьес”. Цього сезону „наблюдающим” був Киткевич, права рука Грессера, „землячок”. Знав чудесно мову, після „Борулі” він прийшов до нас в убиральню й каже: „Щоб вас Бог любив, панове, я так сміявся, що у мене живіт болить від сміху, і я боявся, що мене першого виведуть з театру! „Борулю” вперше поставили ще влітку в Новочеркаську.
Після 6 січня до Петербурґу приїхала трупа Старицького і першою виставою у них пішов „Гриць”.
Нашу трупу знову запросив Парадіз до Москви. Та не довго ми там пробули, нас запросили до Одеси.
Антрепренери російського театру були там тоді „брати-розбійники” Пальм і Арбенін. Збори були повні, — не зважаючи на це, нам затримували платню, бажаючи якнебудь „обмошенничать”. Нарешті, в неділю на масниці орандарі зникли невідомо куди, виставу при повнісінькім зборі одмінили...
Газети „Новоросійський телеграф” і „Одеський Листок” мене в рецензіях дуже хвалили. На перших порах в „Одеському Віснику” були теж хороші рецензії; коли ж їх почав писати Семенюта, особа злобна, бездарна і неморальна, тон рецензій перемінився. Семенюта був у ласці Заньковецької і Кропивницького. І от несподівано, після того як „Наймичка” пройшла вже кілька разів, з'явилася у „Віснику” рецензія, в якій Семенюта мене страшенно вилаяв за „Цокуля”..., — того „Цокуля”, про якого сам автор сказав, що краще виконать не можна. Мені прочитали рецензію. Згоджуючися з Шопенгауерм, що газета — є секундна стрілка історії, зроблена з поганого матеріялу, а через те завжди брехлива, я на рецензію уваги не звернув. Після цього кожна рецензія не обходилась без того, щоб не вилаять мене, немов писалось на замовлення. Семенюта приходив до вбиральні, де містився я та Садовський з Кропивницьким, чемно вітався з ними, не звертаючи уваги на мене: Чому? До цього часу він бував у мене, їв і пив, багато говорив про літературу та мистецтво... і на тобі... Тут щось непевне! Кожного вечора він заходив разів 2-3 до вбиральні і поводився надзвичайно нахабно. Чим краще мене сприймала публіка, тим гірше була рецензія Семенюти. Він видумував, що я розтираю собі на кону живота, радив купити якихось ліків. Все це мені показували.
Я був молодий, кров заговорила і почала переважувати розум. Одного вечора, коли Семенюта зайшов до нашої вбиральні, я вийшов і став його чекати в коридорі, яким він був повинен вертатися в театр. Після другого дзвоника він з'явився. Я загородив йому дорогу і спершу люб'язно попросив його пояснити, чого він від мене хоче і чи не буде він таким ґречним, щоб залишити мене в покої і нічого про мене не писати. Семенюта з презирством глянув на мене і нахабно відповів: — ”А вы что такое представляете из себя, что можете мне запретить писать про вас?” — „Я прошу вас не писати про мене.” — „Не всякие просьбы уважают, — я буду писать все, что же... „Він не договорив: я дав йому здоровенних три лящі, від чого він ледве встояв на ногах і кинувся тікати. З крайньої вбиральні вибіг актор Науменко і навздогін почастував його буханцем у спину. Через день у „Віснику” з'явилася стаття під заголовком „Из-за угла”: „На нашего (рецензента, — писалося у „Віснику”, — сделано нападение из-за угла”. Далі все описувалось навиворот і надзвичайно брехливо. Я відповів у „Новоросійському Телеграфі”. Описав правдиво випадок і признавався, що скорблю за свій вчинок; що ж до того, ніби я напав із-за вугла, то це неправда: „Хто нападає із-за угла, той, ударивши, тікає, — тікав же Семенюта”. В „Телеграфі” з'явилася стаття відомого письменника Потапенка, — він зовсім заклював Семенюту. Цікаво, що Кропивницький, Садовський та Заньковецька надіслали до „Вісника” жалібну цидулку, в якій вдавалися в тугу за мій вчинок.
Через тиждень я одібрав дві телеграми: одну з Петербургу, другу з Москви. В обох телеграмах мене дякували за те, що почастував Семенюту. Петербурзька телеграма кінчалась так: „Спасибі, катюзі по заслузі” — Сто двадцять підписів!
Ще через тиждень я знов одібрав тільки вже повістку від мирового і на цей раз у мене одібрано підпис про невиїзд. Судили мене уже в піст. Я пішов на суд сам. Семенюта взяв знаменитого адвоката Протопопова, який шельмував мене. Після нього прийшлось говорити мені. Я почав так: „Все те, що я скажу зводиться не до того, щоб обілити себе. Ще в першій моїй відповіді в „Новоросійському телеграфі” я, признав учинок свій некультурним, і душа моя в тузі. Навіщо я обруднив свої руки?”.. Протопопов щось хотів сказать але мировий не дозволив і наказав мені бути коректним. — ”Пане мировий, — почав я знову, — рецензент має сто відсотків слів; ми, артисти, ні одного. Рецензент може писати , що захоче... Як я можу довести, що він не правдиво пише? До артиста, що опрацьовує ролю протягом багатьох років, треба ставитися чемно, з повагою, і не торкатись до нього нечестивими перстами. Дозволю собі з приводу цього навести слова всесвітнього генія Ґете: 
 
Здесь у меня на этих днях
Один молодчик был в гостях,
Пришел, когда как раз обедать я собрался,
Й за моим столом нажрался
Он до отвала, как свинья, всего, 
А после чорт понес его
В дом моего соседа, — 
Прорезонировал насчет обеда,
Который слопал он:
Гусь не совсем был ладно запечен,
Похлебка быть прянней могла бы,
И вина очень слабы.
 — Ах, тысяча чертей тебе в презент, — 
Бить пса до смерти! Это рецензент!
Я так звичайно, так природно говорив цей вірш, що мировий спершу не розібрав навіть, що це вірш. Коли ж кінчив я, і в залі піднявся регіт та оплески, мировий подзвонив і грізно промовив до громадянства: — ” Это не театр, идите и там апплодируйте ему, а здесь сидите тихо, если не желаете, чтобы вас вывели!” Я хотів говорити далі, мировий не дав! Семенюта сидів червоний, як варений рак. Мировий просив нас помиритись. Семенюта заявив, що він згоден, з умовою, щоб Саксаганський написав у часописах, що визнає вчинок свій за несправедливий, попросить вибачення і відмовиться від усього, що писав раніше. Я заявив, що хоча за винуватого себе не вважаю, але маючи на увазі, що поганий мир краще гарної сварки, згоджуюсь помиритися, з умовою, щоб Семенюта написав у своїй газеті, що всі його рецензії були нечемні. Семенюта не згодився. Зазвали нас потім у канцелярію до мирового. Мировий уговорював нас, але ні я, ні Семенюта не погодились, — і мене приговорено на місяць арешту. Як офіцерові, арешт мені треба було відбути на гауптвахті. Я подав апеляцію і діло вести доручив знаменитому адвокатові, другу нашої фамилії, Вікторові Костевичу Анастасьєву.
На другий день після суду Потапенко написав велику статтю, що кінчалась так: „Ну що ж, одсидить; Саксаганський свій термін і обіленим вийде, а Семенюта вже ніколи не змиє з лиця свого пальців Саксаганського”15.
У з'їзді термін арешту зменшився на 15 день, та мені не прийшлося їх одсидіти. Про це читач дізнається своєчасно.
Марко Лукич заявив від'їжджаючи, що влітку думає відпочивати і грать не буде. Товариство знову уповноважило Садовського зняти на літо театри й вести справи товариства. Роз'їхались у добрій злагоді.
Я закопався в книжки й цілими днями читав, а ввечері ходив дивитися на знаменитого німецького артиста Посарта. Час плинув, минав уже піст, а звістки про те, де будемо грати, я не мав. Якось увечері сидів я дома. Ввійшла служниця й каже: „Якийсь чоловік вас хоче бачити”. — Клич, кажу. До кімнати ввійшов невеличкий, чорнявий, кучерявий з пронизливими очима чоловік. Поздоровкався.
 — Я хочу просить вас дозволити мені вам погадать, — я хіромант. Він назвав своє прізвище. Спершу я ухилився, кажучи, що не вірю в хіромантію. Хіромант почав доводити, що мене це ні до чого не обов'язує, а йому цікаво дивитись на мої руки. Він уговорив мене. Дивився довго на мої руки, розпитував, в якому році я народився, в якому місяці; занотував у книжечку, нарешті почав говорить: „Ви були на військовій службі.” Ну, думаю, про це ти міг дізнатись. „Ви скоро будете нюхати порох.” — „Як питаю, — буде війна?” — ”Ні”. — ” Ага, так мабуть — на полюванні, — засміявся я”. — ”Ні, не на полюванні, а в війську цього-року”... Він знову почав дивитися на руку. — „Ви переміните своє амплуа і будете скоро грати в такому місті, що стоїть на трьох річках”. Я вже не пам'ятаю, що говорив він далі. Хіромант подякував і пішов, відмовившись від платні.
Минули свята. Я одержав від Садовського листа, в якому він сповіщав мене, що з першого травня і по 15 липня граємо в Харкові — в літньому театрі „Тіволі”. Кропивницький на всі запрошення відповідав, що хоче відпочити і раніше вересня грати не думає. Таким чином мені довелося грати всі його ролі. Сезон був хороший, хоча часто заважав дощ. На початку липня прийшов рішенець Одеського з'їзду, що присудив мене на 15 день арешту. Я пішов до свого приятеля-коменданта і попрохав, щоб він відмовив поліції на підставі того, що немає на гауптвахті місця. Він так і зробив. 17 липня я виїхав до Одеси. 23-го я спішно робив патрони, щоб поїхать на полювання до брата Івана (Карпенка - Карого) що, вернувшись із Новочеркаського заслання, жив на власному хуторі „Надежда” на Херсонщині. Так я міг уникнути гауптвахти. Я мушу на часинку збочити, щоб з'ясувати, як Карпенко опинився дома. Коли термін заслання на три роки скінчився, то йому набавили ще два роки. В постанові сказано було: „продлить срок ссылки в месте его жительства”. Карпенко скористувався з цього виразу і, з'явившись до наказного отамана Святополка Мирського, запевнив його, що вираз „в месте его жительства” означає м. Єлисаветград. Мирський згодився, і Карпенко вернувся в рідний край.
Вертаюся до свого оповідання. Я зібрався вже їхати, коли зненацька прийшов пристав; я думав, що в справі Семенюти, але довідався від пристава, що мене, як запасного офіцера, призивають у м. Катеринослав для примірної мобілізації, що має відбутися з першого серпня. Тут я згадав хіроманта: я грав у Харкові, що стоїть на трьох річках (Харків, Лопань і Нетеча), я перемінив амплуа, бо не приїхав Кропивницький, і тепер доводиться „понюхать пороху”. Коли через день прийшов папір, щоб я одбув кару, то це було анульовано наказом про мобілізацію; згодом про цю кару або забули, або поклали під сукно, так і не одсидів я. Семенюта не довго зоставався в Одесі, — жодна газета його не приймала.
XVI
До Катеринослава я прибув 29 сернпя. Тут застав багата товаришів. Від них я дізнався, що першим батальйоном командує давній приятель мій, полковник Микола Підгурський. Я пішов до нього, — він розказав мені, що 218 полк буде формуватися з місцевого запасного батальйону. Ми пішли в міський сад. Цей сад за давніх часів належав запорожцеві Глобі. Тут містився літній театр, а при клюбі першорядний ресторан. Тільки ми сіли за стіл, як перед нами, немов би вирос із землі, — Садовський. З Садовськким він був однополчанин. З розмови виявилося, що Підгурський мав право на одставку, та не подав про це своєчасно прохання — от його і призначили теж у 218 полк.
Другого дня ми з братом „явились по начальству”. Командир полка полковник Защук, офіцер генерального штаба, вихований, ґречний, прийняв нас ласкаво і запросив до себе обідати. Генерал Бурмейстр справляв вражіння божевільного, з дикими очима, диким голосом, нечемний; він дивився на всіх покликаних, як на бидло, і певен був, що коли нас кликали на службу, то тим зробили нам честь надзвичайну. Другого дня почали формувати полк. Всі думали, що, як звичайно, розіб'ють на роти, зроблять списки, та й край. Отже, Бурмейстр насамперед одібрав найвищих для першого батальйону. Для другого — всіх бородатих, у третій батальйон - рудих, а в четвертий — решту. Кожен фельдфебель і хорунжий — з Георгієм. Діло затягалося на цілий тиждень. Садовського, як „кавалера,” призначено до полкової хоругви. Я мандував другою ротою. Ходили на стрільбу, робили ротну й батальйонну муштру. Найбільше уваги звертали на церемо-ніял. Ждали генерала Роопа. Він приїхав у половині серпня, Полк вишикувався в одну лінію. Ждемо... Садовського нема, Ось на обрії закурилася дорога. Ближче, ближче.. Коні стали, і все закрилося пилюкою. Рооп, оточений штабом, уже під ходив до полка, як позад нього, вискочивши з візника, осторонь, зігнувшись поза першою ротою, біжить Садовський і стає на лівому крилі першої роти в той момент, коли Рооп поздоровкався з нею. Садовський підійшов до нього з рапортом. Чотири роти першого батальйону були вибрані з гвардійців — солдати на зріст не менш 14 вершків. Рооп, ставши посеред другої роти, оглянув усіх і гукнув: „Экие вы молодцы, братцы, — послужите государю!” — ”Раді стараться!” — залунали сотні голосів. Садовський штовхнув мене. — „Чуєш”? — „А що?” — питаю. — ”Буде війна — я не піду, хай їй чорт, буде з мене турецької...”
Заграла музика, затріщали барабани і роти одна по одній лавами пройшли мимо Роопа. Тим і кінчився „смотр”. В кінці серпня полк чотирма ешельонами виїхав на Харків, з Харкова на Олександрію. За Олександрією ми оташувалися й ранком другого дня — з наказу дурноверхого генерала — прискореним маршем виступили під Прагу; там полки пройшли перед царем „олександрійськими колонами” і потягли на залізницю. Наш 218 полк пішов на ст. „Медерівку”, а звідси — залізницею на Катеринослав.
Третього вересня я здав роту, поставив солдатам двоє відер горілки, попрощався з ними, і другого дня з Садовським виїхали кур'єром через Севастополь на Ялту, де вже зібралася вся трупа. Кропивницький не приїхав. Сезон почався 8 вересня „Наталкою”.
Я писав уже, що Карпенко-Карий жив у цей час на хуторі „Надежда”. 15 вересня брат Микола одібрав від нього листа, в якому він писав: „Вчора я бачився з Марком, питаю його, чому не їде до трупи, а він відповів: ,,бо мене не кличуть”. „Чому й справді ви й досі не закликали його?” Того ж дня Садовський написав до Марка Лукича листа. Сповіщає його, що граємо в Ялті і просить до праці. „Я, писав він, був занятий, мене призивали на воєнну службу, а до того в газетах було сповіщено, що ви поступили на казенну сцену в Петербурзі. Зараз від брата Івана маю звістку, що ви дома, а звістка газетна — брехня; прошу, не майте жалю на мене і вибачте мою необачність, приїздіть”. Марко Лукич відповів такою телеграмою: „Сомнение в искренности мотивов позднего извещения исчезнут, раз будут выяснены права мои в товариществе, преимущества и пай.” Порадившись, все товариство одноголосно рішило послати таку відповідь: „Товариство находит несправедливым снять имя Садовского с управления, за что добавило ему марку, предлагает вам пять марок без управления”.
Поки тривали переговори, минуло не мало часу. Ми переїхали до Севастополя. Програли тут 1 - тижні в літньому театрі.
Несподівано випав величезний сніг. Два тижні трупа не грала. Садовський поїхав до Симферополя, зняв театр, і трупа почала там вистави 15 жовтня. 23 жовтня надійшов лист від Марка Лукича, що своїм змістом нагадував кишинівський. „До товаришів і сослуживців”. На жаль, листа цього я не знайшов у своєму архіві. За згодою всіх товаришів Кропивницькому відповідали. З самої відповіді можна уявити дотепи Марка Лукича:
"Многоуважаемый Марк Лукич!
„Отказываемся доказывать вам несостоятельность вашего письма. Каждая нижняя строчка опровергает верхнюю. Мы возобновили факт и — ”нехай нас бог розсудить”. Садовский, как режиссер и уполномоченный товарищества, пишет вам: „я был занят и отвлечен от дела призывом на военную службу, а потому, и вследствие ходивших слухов газетных, не известил вас о начале сезона. Очень извиняюсь за свою оплошность і. т. д.” Вы отвечаете телеграммой: „Сомнение в искренности мотивов позднего извещения исчезнут, раз будут выяснены права мои в товариществе, преимущества и пай.” Из телеграммы явствует: „если товарищество оставит за мною право на 6 марок и управление, то в искренность мотивов позднего извещения я поверю” не поверили же вы в искренность, когда вам предложило товарищество пять марок без управления. Вы не только не поверили, но даже называете письмо Садовского лжемудрствованием. Вот что делает одна марка с идейным человеком! Вырабатывая марки и давая вам 6 марок, товарищество имело в виду ваши пьесы, так как вы не состояли в обществе драматических писателей, а записавшись, по свойственной вам забывчивости, несмотря на неоднократны намеки товарищества, в Петербурге и Москве, вы продолжал получать все тот же пай. Неужели же так преступно предложить вам прежний пай и минус пай за пьесы? Но дел в том, как оказывается дальше, что вам кто - то дал власть и никто не может ее отнять. Кто же это вам дал какую-то власть? А если это действительно так, то почему вы сами не приезжаете в труппу, а ждете приглашения и не знает каковы ваши права и преимущества? Вот уж именно лжемудрствование! Разойдясь со Старицким, благодаря вашим проделкам и ухищрениям, — мы составили товарищество на взаимном уважении и любви и выбрали вас режиссером, только режиссером, но не диктатором, чего вы так добиваетесь, не понимая абсолютно значения слова „диктатор”. Стало-быть, мы выбрали вас, а не вы созвали «голодных и немытых, обмыли и приютили». И как это у вас перо поворачивается писать такую пошлость? Неужели все на том основании, что какой-мудрец сказал: «люди любят, чтобы их обманывали? (ведь это говорит Антон в „Пошились у дурні”). Итак, мы выбрали вас; мы имели право выбирать и потому у нас теперь Садовский, а не Кропивницкий. А вы вообразили себя несменяемым. Уж не сделать ли режиссерство ваше наследственным? Зачем вся эта комедия, переписка, телеграммы, тысячи незаслуженных оскорблений? Вы называете выборного товарищества недоучкой. Что же тогда члены товарищества, и каково ваше собственное воспитание? Вы как «генерал» Хлестаков, верите в свою ложь. Чем же выделялась режиссура Ваша и управление? Разве тем, что вы не позаботились о приискании театров на летний и зимний сезоны? Вместо этого вы вечно пугали «брошу вас, уйду от вас» и напоминали нам Фому Фомича („Село Степанчиково” Достоевского). Вы уже раз бросили труппу и явились, когда запахло хорошим заработком; и если бы в этом году разрешили нам Киев, мы имели бы счастье лицезреть вас, а не получать ваши оскорбительные письма. Мы — грошолупы. Садовский говорит Максимовичу: «Вот, как поедем в Париж, вагон грошей привезем». А не вы ли, приехав в Петербург, говорили: «Если дела в Петербурге пойдут так же хорошо, как сейчас, то я добью до 10 «билетов внутреннего займа». И выходит, что Марко украдкой кивает на Мыколу. Знайте же, многоуважаемый Марко Лукич что в нравственном разложении и в могущем быть распадении труппы виноваты будете вы; да, вы! — тысячу раз вы! Кто вносил полное неуважение к личности? — Вы! Кто внес антагонизм между труппой нашей и Старицкого, впутавшись в глупую полемику со Старицким? Кто больше вас оскорблял каждого товарища (припомните ваше милое письмо в Кишинев, и мы простили вам)? Укажите хоть одного человека в труппе, которого вы бы не оскорбили. Вы, как свекруха в „Безталанной”, ждете момента, когда судьба ударит нас палкой и убьет. Разве хоть одно ваше письмо дышало любовью к товарищам? Все ваши письма, а они налицо, переполнены остротами, приличными канцеляристу первого разряда, а не известному артисту М. Л. Кропивницкому. Мы не узнаем вас: вы, как Боруля, мчитесь за несбыточной мечтой, не замечая, что Омелько «уже підпалив грубку».
Душ высоких вот отличье:
Они вносят в жизнь величье,
А не ищут в ней его.
Еще несколько слов: вы спрашиваете, почему в выработке условий для вас не присутствовал Садовский и вы сами? Наивно. Неужели избираемые участвуют да еще с правом положить себе белый шар? Довольно! Мы оскорблены до глубины души тем издевательством над личностью, той непонятной злобой, какой переполнено ваше письмо, когда вам следовало просто написать: „На ваши условия я не согласен”. Остроумием никого вы не удивили: все, что написали вы, можно слышать ежедневно от любого биндюжника. Удержание ваших вещей действительно непростительно: ожидая вас к себе, мы перевозили из города в город эту рухлядь, платя за перевоз больше, чем она стоит. А фонд... фонд? Разве это не вы говорили Максимовичу и уходящим «фонд не выдается»? Но успокойтесь, милый идеалист-альтруист, все возвратим. Знаете, як кажуть: „Поли вріж, та тікай”. Итак, письмо ваше, писанное 19 октября, брошенное 20 и полученное нами 23, — мы прочли с душевным прискорбием, о чем и заявляем вам”. Підписи всіх товаришів. 
XVII
У Симферополі були чудові діла; театр був знятий до першого грудня. З різдвяних свят Садовський зняв Одеський російський театр до посту; таким чином на 20 день грудня у нас не було театру, поневолі довелося вернутись до Севастополя і грати в клюбі. Тут діла були погані. 20 грудня Садовський і Заньковецька виїхали до Одеси; виїхали також Максимович і Затиркевич. Як потім виявилось — вони поїхали, здається, в Богодухів, де Кропивницький почав збирати трупу, і там покінчили з ним на майбутній літній сезон. Це після того, вони підписали листа до Кропивницького.
Я зостався, щоб перевезти трупу морем. Коли 21 грудня я прийшов в контору Р. О. П. и. Т., щоб взяти квитки, то дізнався, що пароплави не підуть, бо море замерзло від Одеси до Тендера. Що робить? На пароплав я мав знижку (і взагалі морем переїхати коштувало дешевше, принаймні, утроє), а на те, щоб їхати залізницею через Катеринослав.
Єлисавет — Бірзулу, — не хватало коштів. Дякуючи тому, що все майно прийняли з накладною платнею на місці прибуття, нам удалось виїхати 21-го, а приїхати тільки пыд різдво. Тут, на радість, я застав Карпенка Карого, що відбув термін заслання і, хоча був ще під негласним доглядом, та 
мав уже право грати. Діла були чудові! Здавалося, що все благополучно, а іскра каверзи та чвар тліла... Присутнісіть Карого декому не подобалась... Чому?... Деякі особи не давали мені проходу, де не побачуть, зараз: — ”Панасику, навіщо ти віддаєш Карому свої ролі, він же валить п'еси!” - „Які?” — ”Та от хоч „Борулю”, — ти так чудово граєш ролю!..” Ясно, що хотіли зіграть на струні мого самолюбства. Я одібрав навіть кілька листів на цю тему. Садовського, видимо, начиняли, та він не піддавався отруті,?між братами була згода і любов. 
В кінці сезону Затиркевич та Максимович заявили, що виходять із товариства; Заньковецька заявила, що хвора й не поїде грати влітку. Не зважаючи на це, літній сезон труп почала в Харкові, потім переїхала до Таганрога, звідси до Новочеркаська. Проїздом дали шість вистав у Ростові. Літні сезон кінчали у Воронежі. Успіх скрізь був надзвичайний. У Ростові, наприклад, за шість вистав взяли валового 5 - тисяч. Жили дружньо, а ми, брати, навіть мешкали в одному номері. Уже в Таганрозі від Марії Костівни приходили листи, де вона писала, що тяжко хворіє; це справляло неприємне вражіння на Садовського. В Новочеркаську кожний лис від Заньковецької все тяжче й тяжче впливав на бідолашного брата Миколу. Останній лист був уже від матері. Вона писала: „Марусе трудно писать”. На послану телеграму Садовський одібрав відповідь, що кінчалася так: „Маруся вас благословляет” Садовський зібрався виїздить. Ми умовили його зостатися ще на один день, було це о десятій годині вечора, коли телеграм уже не приймали. Я з Карпенком поїхали на вокзал і подалі таку телеграму: „Киев, профессору Афанасьеву. Встревожены состоянием здоровья Заньковецкой, просим сообщить правду”. Другого дня одібрали від професора відповідь: „Ничего опасного нет, обыкновенная женская болезнь”. Телеграму показали Садовському, він заспокоївся й не поїхав.
Сезон кінчився 6 серпня у Воронежі. Всі в добрій злагоді, задоволені з добрим заробітком роз'їхались на відпочинок. На зиму були зняті театри: Полтава з 15 вересня, далі Кишинів, далі Одеса до празників, а з празників і до посту — Миколаїв.
У Полтаву М. К. Заньковецька не приїхала. З нею вели переговори. Вона не згоджувалась на марки, а тільки на платню. Кінчили з нею на умові: 800 карбованців на місяць і бенефіс в Одесі. Вона приїхала тільки в Кишинів. Тут були величезні збори, і Марія Костівна каялася, бо Садовська на свої марки виробляла не менш, ніж вона. В Одесі ж Садовським і Заньковецькою почалися сімейні нелади і Марія Костівна заслабла. Ролі її довелось грати Садовській. Після „Наймички” з'явилася рецензія, писав її один із приятелів Семенюти. „Садовська, писав він, надто збільшувала драматизм”. На цю рецензію Карпенко відповів: „Садовська виконала ролю за вказівками автора і не збільшила і не зменшила драматичної сторони „Наймички”. Прийшов бенефіс Заньковецької. З приводу платні трапилось непорозуміння: як її не завіряли всі, що завжди з валового віднімається видатки на театр та на трупу, а решта належить бенефіціянтові, — вона й слухати не хотіла, бажаючи, щоб віддали їй увесь збір. Розгнівалась і поїхала додому. У Миколаєві почалася стара історія. Від Заньковецької приходила телеграма за телеграмою: вона знову умирала. Садовський ходив пригнічений. Сім'я зібралась на раду й одноголосно рішили, об Садовський поїхав одвідати Марію Костівну. В добрій нагоді, з побажанням всього найкращого, проводили ми Садовського на вокзал. Ну, думалось, побачить, що здорова, приїде і все піде по-хорошому. Через тиждень він справді приїхав, та тільки вже не той: він не пізнавав нас і дивився нам усім поверх голови. На запитання Карпенка-Карого про стан здоров'я Марії Костівни він не відповів, немов не чув, про що його питають. Чому така зневага, чому злоба так кипить до брата Івана? Минуло кілька день. Ми зустрілися якось на вулиці, і Микола запросив мене до себе. Прийшли, він жив у гостиниці Барбе. Я сів; він довго ходив мовчки, потім питає мене:
- Ти, Панасе, будеш у мене служить?
- Як, хіба ти думаєш держати антрепризу?
- Ну, в моєму товаристві?
- Я ж і тепер у товаристві під твоїм керівництвом!
- Не в тім річ.
- А в чім же?
- Бачиш, я з такими панами, як Карпенко, його жінка, Садовська та Мова, служити не буду.
- Яка ж причина?
- Ну, це вже моє діло!
- А де ж вони дінуться?
- А мені яке діло, — нехай ідуть на чотири вітри..
- Слухай, Миколо, це ж узурпація! Ми всі — товариші, ти вибраний від нас, стоїш біля стерна, яке ж ти маєш право одмовляти товаришам без усякої причини? Тоді відходь сам.
 — Мене вибрала чорна рада — і вона вся піде за мною... 
На лиці у Садовського було написано: L’Oucraine — c’est moi. Я сидів, як приголомшений. Кропивницький хотів бути диктатором з необмеженою владою, Садовського вибрала чорна рада... Цезар і Брюховецький!!
 — Слухай, брате, почав я знову, для мене зрозуміло одне: мистецтво не може залежати від якоїсь там чорної ради. Тут ясно, що ти не хочеш нічого спільного мати з братом Іваном, сестрою й зятем. Яка причина, — це твоє діло, а я її не бачу. Можна бути різних поглядів у справах життьових, а нас єднає ідея і мистецтво, і ти все ламаєш на підставі пліток. Сьогодні ти не хочеш служити з Мовою, Карпенком і Садовською, завтра ти випреш мене... Так неможливо! Я пристаю до ображеної сторони. Прощай! Бажаю тобі розкаятися, — і ти розкаєшся, я певен: істина світить власним світом, її не можна освітить химерами якоїсь чорної ради. Прощай!
Знервований, я вийшов і пішов до брата Івана. Тут застав сестру і Мову. Розказав про те, що чув допіру від Садовського. — ”В Єлисаветі, — сказав Карпенко, — грає Кропивницький; я напишу йому, - можливо, що він скористується цим випадком і запросить нас до свого товариства”. Так і зробили. Через тиждень Карпенко одержав відповідь, — Кропивницький писав так, ніби він ніколи не знав ні Карпенка, ні нас усіх. Сезон скінчився. Я на всякий випадок зробив об'яву і повісив за лаштунками. Об'ява гласила: „Садовський, вибраний якоюсь „чорною радою” заявив мені, що він і вся чорна рада не хочуть, щоб у товаристві зоставалися Карий, Мова і Садовська. Приходиться засновувати нову трупу. Пропоную всім, хто не згоден з таким насиллям, записатись у касира. У нас заснувався кадр: Карпенко, Мова, Решетніков (хороший актор) Садовська, Тобілевич, Саксаганський і Квітка; два хористи, дві хористки16.
Умовились так: Карпенко поїде додому, побуває у Кропивницького, запропонує йому цей кадр і, коли він не згодиться, дасть мені телеграму: „действуй”. По скінченні сезону ми звернулися з проханням видати частину тих костюмів, що робили на кошт товариства. Не зважаючи на те, що нас вийшло з товариства четверо, а Садовський зостався один, він не дав нічого. Я виїхав у Катеринослав, вів там переговори з Бородаєм, а одібравши телеграму „действуй”, — зняв літній театр з празників на місяць. Цілий піст я добирав трупу. Мова виїхав у Київ і набрав хор. Карпенко, накупивши всякого матеріялу, взяв до себе на хутір кравця Двоскина з помічниками. За піст вони пошили потрібні костюми.
На шостий тиждень я заїхав до брата Івана на хутір. Він розказав мені, що, приїхавши до Єлисавету, зараз таки пішов до Марка Лукича, що мешкав у гостиниці „Мар'яні”. Стукаю
- Хто там? — питає Марко.
- Я, Іван.
- Який Іван?
- Карпенко-Карий. 
- Ніякого Карпенка-Карого я не знаю. 
- Та чи ти оглух? Це я, Іван,Тобілевич!
- Ніякого Івана Тобілевича я не знаю...
Постояв я, постояв, — каже Іван, — знизав плечима і пішов.
Правдивий Бобринецький Курбет-Кавалер!
XVIII
8 квітня 1889 року трупа під моїм керівництвом почала вистави в Катеринославі. З'їхались ще до празників, готували репертуар. Проби робили двічі на день: від 10 годин ранку до 3 і від 6 до 10 увечері. Приготовили 10 п'єс. У трупі були дві співачки, сестри Решетнікові. Першою п'єсою, звичайно, пішла „Наталка” з участю Садовської, Шевченка, Мови, Саксаганського, Карпенка і Решетнікових. Успіх — колосальний. З Катеринослава переїхали в Маріюпіль, а звідси до Ростова, де зняли величезний цирк, що містив 500 душ тільки на ґальорці. Ціни ми пустили від 20 коп. і до 2 крб. 50 коп. Збори збиткові. Програли ми більше тижня й випадково дізналися, що літній театр здіймає Садовський. Негайно послали Садовському телеграму. До того я написав йому ще листа. Відповідь була така: „Театр снял — отказаться не могу”. В Починаючи з Катеринослава, я часто писав Садовському. р кожному листі прохав його помиритись, що мистецтво повинно нас єднати. Давав відомості, куди думаємо переїхати. З Маріюполя я знову послав два листи; між іншим писав, що взяв у Ростові цирк. Уже перед виїздом з Маріюполя я одержав від Садовського листа, з якого було ясно, що темперамент того затемняє справедливість. Подавать цього листа цілком я не хочу. Уривки ж із листа потрібні, як цемент для мого оповідання. От початок: „Дорогой брат Панас. Наконец по последнему твоєму письму я узнаю тебя. В нем чувствуется нота искренняя, не поддельная... Ты пишешь, неужели я не нахожу в своих подіях массы ошибок и „в душе твоей не шевелится раскаяние”? Задаю себе сам этот вопрос и отвечаю: раскаиваюсь в том, что не дал возможности пьесам Карпенка до сих пор валяться под столом хутора „Надежда” или в чулане Балашова и помог узреть свет. За его п'есы я надрываю свою грудь, свою нервную систему, свой карман. Если в том, что я, любя родное искусство и жертвуя для него всем, не дал до сих пор возможности лжеслужителям убить его в зародыше, — каюсь. Если ошибки мои в том, что я до сих пор не променял родного искусства на чужое, имея полную к тому возможность, если в этом моя вина, я глубоко раскаиваюсь”...
Лист цей переконав мене, що Микола отруєний і отрута не скоро вивітриться з нього. Все, що пише він про Карого, — маячня якась. Всякому зрозуміло, що п'єси Карого не валялися б під столом хутора „Надежда”, чи в чулані Балашова. 1887 року Старицький звернувся телеграмою до Карпенка, пропонуючи йому 1500 крб. на рік за його п'єси. Карий ще не був тоді членом Т-ва драм письменників. Тоді саме у Карого гостював брат Микола; розпалившись, він кричав: — „Я сам дам ці гроші, а не дозволю твої п'єси паскудним бездарам!..”
Те, що Садовський за п'єси Карого надривав свої груди, свою нервову систему, для мене цілком незрозуміле; більше розумію я, як „надривав” він кишеню. „Наймичка” пройшла, як я вже писав, у Петербурзі 22 рази при повних зборах (2.000 крб.). Як же не затріщить кишеня? У кожного з товаришів вона тріщала, тільки порожня вона була у автора, бо йому платили тільки 75 крб. на місяць. Вертаюсь до оповідання. „Театр снял, отказаться не могу”... Через три дні вийшов анонс, а ще за п'ять днів приїхала трупа Садовського. Це був понеділок. Ми рішили ще зменшити ціни: гальорка — 10 коп., перший ряд — 1 крб. 50 коп. На такі ціни цирк давав 600 крб. Якраз пам'ятаю цей понеділок. Ішла „Наталка”. Артисти Садовського прибігли подивитись, сподіваючись, що театр наш буде порожній. Глянули — народу, як мух улітку, — збор повнісінький!
Садовський вистави почав п'єсою „Не так склалося, я жадалося”. П'єсу цю до його приїзду я ставив тут уже двічі. Три дні ще у нас були аншляґи, на четвертий — нам заборонили грати на підставі того, що цирк не пристосований для театру і небезпечний на випадок пожежі. Як я не доводив, що це несправедливо, бо що ж собі думав уряд, коли дозволяв вистави, що вже пройшло 10 вистав, що мені нема де дітись, — все було дарма. Та ми хотіли таки „доиграть стишка”. Я був добре знайомий з Черкасовою, що держала зимовий театр Асмолова. Театр великий. Я поїхав до Черкасової, розказав про неправду, що нам заподіяли, а вона була така люб'язна, що віддала нам театр по 5% з валового збору. В суботу по циркових цінах ми вже почали в зимовому театрі. Збору було 600 крб.; йшла нова п'єса „Гоцули”. Зараз по приїзді Садовського я зняв Таганрог на випадок відступу. Через два тижні Садовський виїхав у Вороніж. Ми грали ще тиждень і потім поїхали в Таганрог, де мали хороші діла. Тут грали до 15 серпня і роз'їхались на відпочинок до 15 вересня. З цього числа я зняв у Михайла Матвійовича Бородая Харківський театр на 1 - місяці і вів переговори з Неметті-Лінською, що держала в оренді театр на Офіцерській вулиці. Рішили з нею так: вона у вересні, їдучи до Ялти, заїде в Харків, подивиться нашу трупу і дасть остаточну відповідь. Так і сталося. Неметті подивилась дві вистави, була задоволена й підписала умови. Ми повинні були почати в Петербузі 1 листопада. Умови: 60 відсотків, всі вечерові видатки несе Неметті. Підчас нашого перебування в Харкові трупа Садовського грала в Полтаві.
В Петербурзі ми мали великий моральний успіх: всі часописи, і навіть „Новое Время”, хвалили нас. Хор наш назвали „богатырями юга”. Це нам трохи пошкодило, бо три баси й два тенори перейшли до двірської капелі. Збори були поганенькі. Це нас образило і ми, не зважаючи на прохання Неметті, що була задоволена трупою і мала певність, що надалі збори поліпшають, — виїхали з Петербурґу, знявши Єлисавет і Одесу. Скрізь були діла хороші, та нас спіткало несподіване горе, тяжка втрата: сестра Маруся Садовська-Барілотті захворіла і в піст 1891 року березня 23 померла. Тяжко згадувати минуле... Вже по її слідочку поросла шальвія та рута. І все ж ось вона перед очима моїми: висока, статурна, з виразними добрими очима. — „Ой, погано мені, братіку”, каже вона. — „Що ж тобі, голубонько?” — ”Холодно, холодно мені... коли б скоріше кінчилась вистава”. Ішла „Безталанна”. Я побіг підгонити робітників. Третій дзвоник — і п'ятий акт почався. Вона бліда, як лілея, стоїть, держучися за одвірок... Вийшла. Передати той тон, ту тугу безконечну, що виливалась у кожному її слові, неможливо. — ”Боже, я з ума зійду!.. Ох, серце моє бідне, не бийся в грудях, перестань краще битись навіки, щоб я не дожила до того, що ти мені віщуєш”, — шепоче Маруся, що виконувала ролю Софії. Чую, як мороз охоплює й мене... Якесь призначення почувалося у цьому шепотінні. „Ой! Не бий же мене, не вбивай мене, живи собі з Варькою! — якось виривається з глибини душі Софії... Артистка збирає всі свої сили, її б'є страшна пропасниця... Чується останній крик людини, що замерзає: „Ай!” — і артистка скінчила свою ролю і свою артистичну діяльність... Непритомну я виніс її на кін, непритомну доніс до вбиральні і непритомну повіз додому. Безталанна Софія була останньою ролею сестри Марусі. З'явилась вона на сцені розцвітаючи, і в розцвіті своєму померла вона. Поховали її в Єлисаветі на биковськім кладовищі, біля матері, яку вона так надмірно любила.
 — ,,Чи давно ми чули тебе в домі твоєму? І от тепер бачимо в домовині... Замовк соловейко, і не почує його — поки й світ сонця — мати Україна... так почав Кость Тишківський свою промову, що переривалася голосним плачем родини і тих близьких, що любили Садовську-Барілотті, цю тиху, привітливу й ніжну людину.
XIX
Стомлений, розбитий, вернувсь я додому. Наближався літній сезон. Ще перед постом я зняв на травень і червень Вільну. І от тепер, зоставшись без Садовської, не знав, як мені бути. Коли заслабла сестра, то зовсім випадково запропонувала нам свої послуги Ліницька, що й пробула в нас до кінця сезону, а на літо поїхала до Старицького в Менськ. Від брата Івана я одержав листа, в якому він писав, що запросив російську артистку Невірову. Він певен був, що Невірова, бувши українського походження, справиться з мовою. Разом з тим я одібрав листа від А. М. Войцехівської, — вона пропонувала свої послуги й писала, що два сезони була у Садовського. Войцехівській я написав, щоб приїздила.
У Вільні сезон був нещасливий. Актори були добрі: Решетників, Науменко, Мова та Карпенко-Карий, але жіночий персонал був зовсім слабенький. Невірова, чудова російська артистка, для української сцени не годилася: мову вона коверкала так, що навіть не можна було добратися до змісту. Войцехівська, здатна артистка, не мала репертуару: я встиг підготовити її на дві-три ролі. Щодня дощ, як із відра; в додаток, до цього я захворів на паратифліта й протягом півмісяця не міг грати.
Наприкінці травня несподівано одібрав від Заньковецької таку телеграму: „Свободна, могу приехать”. Виявилось: у Москві була тоді виставка, Садовський зняв театр на виставці, та Марія Костівна посварилася з ним і не поїхала. Порадившись із братом Іваном, послав телеграму Садовському: „Маруся предлагает гастроли, можно ли ее пригласить?” Одібрав відповідь: — ”Она мне испортила сезон, пусть приедет сперва ко мне”. Я написав Заньковецькій листа, в якому, додавши телеграму Садовського, пояснив свое становище й питав, що робити? Відповідь одержав телеграфом: „К Садовському не поеду, если тебе не нужна, еду Кропивницкому”. Я послав Марії Костівні телеграму, щоб приїздила. Як кажуть: скоро казка говориться, та не скоро діло робиться. В переговорах пройшло два тижні, а протягом цього часу до Вільни приїхав М. П. Старицький. За обідом Михайло Петрович пропонував нам прийняти артистку Маркович. „У мене, сказав він, є Ліницька, а двох кішок в одному мішку не вдержиш”. З Маркович я „покінчив”, передавши листа через Михайла Петровича. Від Садовського одібрав листа, в якому він писав, що виїздить з Москви покищо до Твері і бажає з'єднатись. Брат Іван виїхав у Тверь на розмови про з'єднання. Через тиждень Карпенко вернувся до Вільни, приїхала і Маркович. Карпенко розповів, що покінчив з Харковом, і Садовський виїздить туди. Відбувши термін у Вільні, ми поїдемо до Харкова на з'єднання. Пані Маркович — лагідна, вродлива, статурна, з виразними очима, доволі порядна артистка, веселої вдачі, — зразу ввійшла в нашу артистичну родину. Тільки виясниться сонечко, як вона вже ганяє з Мовою на велетенських кроках і скрізь чуєш її веселий сміх. Уперше з нею пішла „Наталка”. Маючи невеликий голос, артистка, проте, справилась дуже хороше з ролею. Репертуар виправився, а дощі йшли невгаваючи. Оце вечером, дивись вияснилось, — зоряна, тепла, чудова ніч, а на ранок — злива! Карий рахував, що тільки двох днів не вистачало до потопу. Садовський прислав телеграму, просив прислать йому грошей. От його лист з Харкова. „Панас, Йван, Денис! По первому абцугу благодарю за присланные мне 500 рублей. Во-вторых, напишите, когда приедете, чтобы знать и к тому времени приготовить все необходимое; а в-третьих, если у вас много актрис, то пришлите мне одну, только...; например — Маркович. Потому что Мария Константиновна мало того, что испортила мне весь сезон — не приехала сама, но еще и другая, Маркова, благодаря этому обстоятельству тоже ушла, и я остался с одной актрисой. Будь это в начале сезона, понятно, я нашел бы актрис; но теперь, — чорт его знает, где их брать! Так вот, говорю, если у вас есть лишняя певучая, то пришлите ее сюда. Что значит не везет: приехал в Харьков, чорт надал раньше Боюмину кончить с французской опереткой, и теперь я должен играть в театре Ушинского до 8 июня! Целую вас, ваш Микола”.
Від Марії Костівни одібрав телеграму: „выезжаю вторник”. Таким чином, ми могли зостаться без Маркович, потрібна була на те її лише згода. Тут почалась ціла драма; спершу Маркович звернула на те, що у неї нема грошей викупить своє майно. Грошей ми дали. Тоді почався плач, що їй не хочеться нігде більше служити, що вона „покінчила з нами,” а ми її посилаємо до Садовського. Ми відкрили їй карти, що їдемо на з'єднання і, поки прийде термін, просимо її поїхать виручити Садовського, бо він зараз, не маючи артистки, в тяжкому становищі. Насилу, з допомогою Мови, умовили артистку поїхати, давши їй на дорогу 150 крб. Тяжко були дивитись на розставання артистки з нами: вона плакала, плакав і Мова... От що наробили гемонські, велетенські кроки!
Марія Костівна приїхала в супроводі лікаря Квятковського і Вирубова. Ми перейшли в зимовий театр, бо в літньому по кісточки води. Спершу збори були жахливі: ,,Не так склалося” з Марією Костівною — 61 карбованець!
Через тиждень стало на годині, і ми перебралися знову до літнього театру. Збори піднялись, а наприкінці Віленських гастролів були навіть повні. Я писав Садовському і прохав помиритися з Марією Костівною, а він стояв на тому, щоб вона сама звернулася до нього, бо вона зіпсувала йому сезон. Остання телеграма від Садовського була така: ,,Дела ничего. Девятого начинаю „Тиволи”, жажду встречи. Имею массу приглашений юге, можна отрядить отделение. Садовский.”
Як ми не уговорювали Заньковецьку — вона не згодилась перепросить Садовського й їхати до Харкова. Половину свого заробітку вона подарувала Мові на дітей (одержувала М. К. 800 крб.). М .К. виїхала з нами. На Крутах, прощаючись, М. К. сказала мені: „Фуша, коли я буду тобі потрібна, пиши, — приїду”. І ми розлучились журливо.
XX
У Харків приїхали ми ранком і зараз же з братом Іваном поїхали до Садовського. Він мешкав у будинку Гладкова при театрі „Тіволі”. Посиділи години, дві, поговорили про репертуар і, залишивши речі, пішли шукати приміщення. З першого привітання не видко було, щоб брат Микола „жаждал встречи”, як обіцяла його телеграма. Він був якийсь розгублений, не світський, і не почувалося споріднення. Ну, думалось, чоловіка збудили ,,ни свет, ни заря”, то нічого дивного нема. А може так здалося. Збори були порядні, та все якось не клеїлось, Пані Маркович за першої зустрічі поводилась так, ніби ми ніколи знайомі не були. Між трупами не було єдности, всі держались осторонь. Здавалося, що відносини такі, мов перед сваркою. І сварка дійсно згодом почалась, — одні одних висміювали. Все говорилось фразами з п'єс. Наприклад, щось проспівали, і наш Дзбановський, чудовий бас, починає: — ”А у нас баси кращі: у них — як побиті горшки!”.. Октавіст Залізняк додає: — „Або як старі циганські решета!” Сміх одним, образа — іншим. На кону це зразу припинялось, а поза коном не було спроможности стежити і додержувати дисципліни. Я зібрав своїх хористів і просив їх поводитись ґречно. Обіцяли. А на другий чи третій день Дзбановський роздратував Ярмоленка, і той трохи не провалив йому голови каменем. Садовського не було на репетиції, — після вистави він зникав невідомо куди. Мова співав під вікнами у Маркович альбу:
О, царь державний, мира блеск и свет!
О, милосердний бог, кого сильнее нет!
Ты друга моего храни, не дай в обиду:
Его с закатом дня я потерял из виду.
А вот и утро настает.
Маркович вела себя надзвичайно нахабно. Коли я їй показував, як провести сцену, вона або дивилась осторонь, мов не чує, або казала: „Я вас не розумію”. В „Утопленій” вона не вивчила співу і в другій дії, проспівавши „Годі ж мені журитися, розганяти тугу”, вдала непритомність. Дію викинули, п'єсу закінчили без зовиці. Я настоював на тім, що слід Маркович оштрафувати. Садовський стояв на тому, що вона хвора на серце і, нарешті, висловився, що у нього збори були без нас. Побачивши, що дисципліни і сталости правління нема, а жадобу зустріча Садовський вдовольнив, ми виїхали в Слов'янське!!.
Я послав телеграму Заньковецькій: „Есть интересное дело, приезжай.” Ми рішили утворити трупу імени Заньковецької. Через тиждень я зустрічав Марію Костівну на станції Слов'янськ. Ідучи з нею до візника, я звернув увагу, що з вагона хтось вітається зі мною, махаючи хусткою. Посадивши М. К. на візника, я вернувся назад. Віталась зі мною Любов Павлівна Ліницька. — ”Куди й звідкіля?” — „їду відпочить до батька в Таганрог. Я вам непотрібна?” — ”Чому, кажу, — хороша артистка ніколи не зайва!” Любов Павлівна дала свою адресу, попрощались. У Слов'янському вся трупа гучно зустрічала М. К. За обідом у тіснім родиннім колі М. К. ознайомила нас: „А я була у Колі”. — Ну?! — питаємо, здивовані. „Він мене не прийняв... Ваню, — звернулась вона до Карпенка, — голубчику, поїдьмо зі мною в Харків: помири нас, як завжди мирив! Коли це станеться, я все зроблю, щоб з'єднатися.”
Через тиждень Карий і Заньковецька поїхали до Харкова. Взявши слово з Марії Костівни, що при всяких обставинах вона приїде до Катеринослава, я почав переговори і зняв театр. Через чотири дні брат Іван вернувся. От що він розказав мені: мирова ішла цілу ніч; Садовський кричав на М. К., що через неї він утратив більше, як шість тисяч: — ”Я заборгований по шию через тебе!” Фінал. — „Ваню!” — кличе Заньковецька. Карпенко прийшов із другої кімнати. — ”Будь свідком”: Я винна в тім, що Коля в боргу перед трупою. Скільки ти винен? — ”Шість тисяч”. — Марія Костівна урочисто поклала перед Садовським пачку асигнацій. Штурм стих, наступив штиль. Я вийшов походить, відпочить. Почали збиратися актори. — ”Чого це ви приїхали, Іване Карловичу?” — питають. — „Приїхав виперти Маркович,” — відповідаю. Увечері Маркович злилась. — ”А як же наше діло «воссоединения»?” — ”Все гаразд 15 серпня Микола з Марусею і частиною трупи, яка нами вже намічена, приїздять до Катеринослава. Ми розрахуємось тут із зайвими і таким чином утворимо нову трупу під урядом твоїм і Миколи”. Так порішили і розсталися в добрій злагоді.
Я вислав у Катеринослав 1.000 крб. і анонса.
Діла у Слов'янському були хороші. Тоді курорт був ще не устаткований, як тепер, і ми жили в землянках, купались в озерах, їздили у „Святі гори” і ввесь час раділи з майбутнього об'єднання. Наблизився час виїзду до Катеринослава. Ми звільнили непотрібних, дехто одійшов і сам. У Катеринославі нас чекало розчарування. Я, приїхавши, одібрав телеграму за № 1059: „Нравственная обязанность — не бросать Колю: доктор находит его серйозно больным. Подробности письмом.” Ми негайно послали Заньковецькій телеграму: „Многоуважаемая Мария Константиновна! Будьте любезны, сделайте сообщение в харьковских газетах, что вы „больны и не можете приехать на гастроли в Екатеринослав”, ибо о вашем участии здесь, по общему нашему с вами соглашению, выпущен анонс. Сделать это — также ваша „нравственная обязанность,” чтобы публика не приняла нас за фокусников. Саксаганский.” Крім цього я послав Садовському листа. От його відповідь:
„Получил твое письмо вчера, спешу ответить. Я болен, но несмотря на это, я желаю высказать свое мнение по поводу воссоединения. Не желая быть пристрастным, как всегда в твоих и Ивана глазах, я предложил Вырубова17 птретейским судьею в выборе и увольнении лиц, доженствующих входить в состав трупы. Он говорит, что всю мою теперешнюю труппу надо оставить и присоединить нескольких лиц из твоих.
Управление трупы должно быть Мар. К. и режисерия. Я не гоняюсь за этим, но он настаивает. Значит, отбрось всякое пристрастие и возьми часть хора своего — присоединяй сюда и будет труппа. Или кончай сезон и распускай свою трупу, оставив ее адреса, приезжай в Харьков, где по окончании сезона будем формировать новую. По-моему, при таких обстоятельствах может что-нибудь выйти, иначе, если ты будеш напрягать свои силы, чтобы доказать, что твоя труппа лучше, то из этого ничего не выйдет. Итак, если согласен на это, то на том и дело кончим с двух слов. Твой брат Микола. Мария Константиновна приехать не может, потому что это уже будет вторая подлость с моей стороны: я имел возможность не пустить ее в Славянск и пустил, предполагая, что делаю хорошо, — на поверку вышло, что очень скверно”.
Вирубов не міг бути суддею, бо я його не уповноважував. Я прямо розвів руками, прочитавши: „я имел возможность не пустить ее в Славянск”. Для чого ж тоді Карпенко їздив їх мирити? А Заньковецька казала, що він її не прийняв... Не прийняв, а мав можливість не пустити. А от лист від Марії Костівни: „Чувствую всю неловкость, сделанную относительно тебя, голубчик мой Фаня. Я долго не могла собраться с духом, чтобы написать тебе. Прежде всего, я не знаю: „чи я на цім світі, чи на тім”? Так у мене все перекрутилося, так я одуріла од всього пережитого, что не могу ничего сообразить. Скажу только, что Коля болен и доктор мне лично сказал, что его нужно поберечь, он не хорош. Не скрою от тебя, что я еще люблю Колю, и его серьезная болезнь заставляет меня забыть все и всех — я нет в мире такой жертвы, которой я не принесла бы для него. Теперь, я думаю, тебе понятно мое отсутствие в твоей труппе? Мне было хорошо у тебя: всех я успела уже полюбить, а за тебя я уж не говорю, так как ежеминутно вспоминаю моего доброго, ласкового брата Фушу, за которым я скучаю; но, что делать — серцу не закажешь!.. Я кончаю тут девятого, и если я тебе нужна, то приеду — куда напишешь. Целую тебя, мой хороший. Посылаю тебе миллион благодарностей за твое теплое отношение ко мне, да и всем вам большое спасибо. Любящая тебя сестра Маня Адасовская.”
Так кінчилось діло „воссоединения”.
Я послав телеграму Ліницькій, вона через кілька день приїхала. Сезон Катеринославський був на диво хороший: 700 крб. на коло.
XXI
На зиму я зняв Миколаїв, Херсон і Одесу (русський театр) і зараз же послав прохання про дозвіл одеському градоначальнику Зеленому. Від канцелярії градоначальника я одібрав відповідь, де було сказано:” Малорусские спектакли труппы под управлением Саксаганского разрешаю с тем, однако, чтобы наравне с малорусскими ставились серьезные русские пьесы.”
Звичайно, виконати цього ми не могли, бо потрібна була подвійна трупа; крім того, треба було приготовити репертуар. Я написав листа Озмідову, в якім прохав порадити, як вийти з цього скрутного становища. Відмовитись від театру неможливо, бо ми поклали 3.000 застави. Озмідов відповів, що все влаштується по приїзді. Така непевна відповідь не задовольнила нас: ми добре знали скаженого градоуправителя. Рішили скаржитись. Послали до міністра внутрішніх справ супліку, додали копію відповіді градоначальника із багатьох міст афіш, як показники того, що скрізь граємо з одним-двома водевілями; просили, на підставі цього, дозволить і в Одесі виставляти українські п'єси з одним або двома російськими водевілями.
Раніше п'єси ставились завжди з одним водевілем, а 1884 року від міністра Толстого був такий наказ (від 22 лютого за № 880): „До сведения дошло, что украинская партия избрала ареной своей деятельности сцену; а потому вменить в обязанность всем труппам ставить наравне с малорусскими пьесами одинаковое количество актов русских пьес.”
Звичайно, наказа цього обходили, ставлячи два-три коротеньких водевілі. Найбільше ставилось: „Сон” (ішов 5 хвилин), ,,Я большая” (20 хвилин), „Не зная броду, не суйся в воду (20 хвилин). Другого дня: „Сон”, „Сперва скончались, потом повенчались”. На третій день: ,,Сон”, „Я большая”, „Не зная броду” і т. д. Починається вистава, — і театр зовсім порожній, а кругом театру, в буфеті — безліч люду. Чуєш бувало: „Куди ви, Іване Петровичу? заждіть, у театрі ще „Сон.”
З Катеринослава ми переїхали в Миколаїв. Я писав уже, що крім театру Монте у Миколаєві було ще два: Русінова і Малера. Малеровського закрили, а зостався поганенький театр Русінова. Цей театр зняв уповноважений Кропивницького, знаючи, що вже одна українська трупа грає в Миколаєві. І прийшлось ставати на прю. Чи від того, що русіновський театр не подобався публіці, чи були які другі причини, а тільки Кропивницький не мав абсолютно ніяких зборів; тоді як у нас 600 крб. на коло. В Миколаєві трупа його прогоріла й виїхала в Одесу, де й грала в Німецькому клюбі. Тут у Кропивницького були хороші діла, а він кинув Одесу й поїхав до Петербурґу на „воссоединение” з Садовським. З „воссоединения” нічого не вийшло, їм довелося „йти на переваги” з Садовським, що грав у Панаєвському театрі. Трупа Кропивницького не мала зовсім ніяких успіхів і ледве-ледве, позичивши грошей у Вирубова, спромоглася виїхати до Варшави.
З Миколаєва ми переїхали до Херсона. Успіх тут мали великий. 27 листопада 1891 року я одібрав від Затиркевич такого листа: „Дорогой Фаня! Так как Марко собирается за границу на Вырубовские капиталы ехать, а я по домашним обстоятельствам не могу ему сопутствовать в такую далекую дорогу, то предлагаю тебе свои услуги на лето. Если я тебе нужна, то, пожалуйста, напиши мне по следующему адресу: Петербург, угол Вознесенской и Офицерской улиц, дом № 1, коридор 13, кварт. А. П. Карпинской - Кравцовой. Жалованье я получаю, ты знаешь какое, — 400 р. в месяц; но знаю, будешь торговаться, и потому могу скостить на лето немного. О будущей зиме я еще и не думаю. Муж получил место городского врача в Прилуках, и потому на зиму, може бог даст устроюсь своим домом. Хотя откровенно скажу, расчитываю года два-три служить. Следовательно, если желаешь, можем ударить по рукам, — комик, резонер, любовник и что угодно. Если тебе нужен хор, то мой „пансион” к твоим услугам! Калишевская и Смирнова — два контральто, Иванова — высокий сопрано и моя Елена меццо - сопрано. У Елены голос небольшой, но она репертуарная, да и жалованье ее небольшое. „Пансион” не хочет без меня ехать за границу, а потому просит походатайствовать за них. О их голосах и знании у Костенка можешь спросить, а мне своего хвалить не приходится. У нас в Одессе были дела превосходные, но заграница и Вырубовские капиталы не давали Марку спокойно спать, а потому он нас потащил в Петербург, где столкнулись с Садовским; и у него дела не особенно хорошие, и у нас плохие. У Садовского пьесы Карого дают сборы, с участием Заньковецкой. Конечно, все надежды на будущее, на Париж — от, думает, нагребемо грошей!” А я, как человек, каждый день желающий обедать, хочу на верное итти, а потому предлагаю тебе свои услуги. Пожалуйста, во всяком случае, не поставь себе в труд уведомить меня — могу ли я расчитывать служить у тебя, или я не нужна тебе; хотя, я думаю, ты знаешь какой я репутацией пользуюсь, а потому я тебе в убыток не буду. Пожалуйста, отвечай скорее, чем много меня обяжешь. Если наши раньше поста уедут за границу, могу тебе предложить услуги с первого декабря этого года; но только с тем условием, что дорогу заплатишь и 400 в месяц. На заграницу контракт у меня необязательный, — могу всегда его уничтожить. Деньги же эти, да еще в Одессе, я всегда выработаю: ведь могу приехать на рождество, на масляную, а в Одессе это что-нибудь стоит. Будь здоров, и не поставь себе в труд мне скорее ответить, чем много меня обяжешь. Готовая к услугам А. Карпинская - Кравцова. Передай мой привет помнящим меня.” От моя відповідь: „Серденько Ганнета. Пройшли ті роки що розпиралися боки. У мене перша артистка Ліницька одбирає в місяць 250 крб. Перша артистка — це перша скрипка в оркестрі. Артистку на старух я приміряю в оркестрі до барабанщика. Так хіба барабанщик може получати стільки, як перша скрипка? Старуха у нас получав 150 крб., коли тобі бажано служити у нас, то приїзди хоть зараз в Одесу на цю платню”. Відповіді від Ганни Петрівни не одержав. В Одесі, куди ми переїхали з Херсона 15 листопада, як звичайно, я з'явився до градоначальника. Він спитав мене: „Кто это хлопочет о вас в Петербурге?” — ”Бог, ваше превосходительство!” — „Да, как же, — станет он впутываться в это дело”, — сказав Зелений і залився сміхом. Сміялись і всі прислужники. — „Видите, я же говорил: жалуйтесь на меня, — вот и хорошо вышло. Когда начинаете?” — ”Сегодня, ваше превосходительство”. — „Как? Сегодня? Снять афишу, содрать ее сейчас! Кто вам позволил?” — „Я имею разрешение вашего превосходительства”. — „Никогда не разрешал! Снять афишу. Содрать ее!.” — кричав, як навісний, генерал. Позад його стояв правитель канцелярії Казаринов, — він підморгнув мені й вийшов у коридор. Я вийшов за ним. — Возьмите бумагу і напишите прошение скореє и станьте в хвосте.” Я справився хвилин за 8 — 10 і став у хвості черги. Зелений18 підійшов і, дивлячись через окуляри на мене, спитав: „Что?” Я подав йому заяву. — ”Вот и хорошо.” Він поляскав мене по плечу, потім обняв за стан і, усміхаючись до всіх, промовив: — ”Люблю я этих Тобилевичей! Пойдемте в кабинет”. В кабінеті він розпитував про нові п'єси, почастував сиґарою і „милостиво” одпустив, обіцяючи бувать у театрі. — ”А вот жена, — так та, дура, каждый день будет!”
Вважаю за потрібне навести тут відповідь, що я одержав від міністра внутрішніх справ. 
М.В.Д. Господину одесскому градоначальнику.
ГЛАВНОЕ УПРАВЛЕНИЕ
по Г. министр внутренних дел признал
Делам печати
15 ноября 1891 г.р. возможным разрешить состоящему в запасе армии подпоручику Тобилевичу, по сцене Саксаганскому, согласно его ходатайства, в г. Одессе пьесы на малорусском наречии ставить без требования соответствия актов между пьесами на русском языке и малорусским наречием; но с тем, чтобы таковое соответствие было заменено исполнением на русском языке одного двухактного или одноактного водевиля.
О таковом распоряжении г. министра имею честь уведомить ваше превосходительство для сведения и руководства. Подписали: начальник главного управления по делам печати. Е. Феоктистов. Заведующий делопроизводством член совета Адикаевский.
Ще в січні 1892 року я почав переговори з театрами і зняв з великодня Ростов (театр Асмолова) та Новочеркаське. Щоб уникнути неприємної конкуренції, я сповістив Кропивницького, Старицького й Садовського, де буду грати, на той випадок, щоб знову на сміх людям не з'їхатись. Від Михайла Петровича теж одібрав листа, в якому він дякує за оповістку, Від Кропивницького одібрав листа такого: „Милостивый государь, Афанасий Карпович. Предупредительность ваша вполне характеризует вас, да впрочем, я и всегда предполагал, что вы далеко не таковы на самом деле, каким иногда кажетесь. Я очень польщен, что предположения мои подтверждаются. С своей стороны могу сообщить, что я снял на лето (с 8 апреля): Вильно, Минск, Ковно и Харьков. На зиму снимаю Кавказ. Не знаете ли вы маршрута вашего брата Николая Карповича? Вот человек, о котором предположения мои постоянно разбиваются в пух и прах. М. Кропивницкий. Г. Варшава, 11 февраля 1892 г.
Р. S. Г-жа Затыркевич должно быть уйдет от меня, ибо в продолжение всего сезона твердила, что вы ее приглашаете, а вчера показала мне, не знаю почему, письмо Садовского, в котором я прочел фразу „милости просим”.
Від Садовського, що грав у Москві, я одібрав телеграму! „Не бойся — не приеду”.
Одеський сезон скінчився блискуче. Ми виплатили наградних трупі розміром півмісячної платні.
Літній сезон пройшов мляво. Літом я зняв на зиму Полтаву, Єлисавет, Кишинів і Миколаїв. Миколаїв ми зняли на ввесь сезон по великий піст 1893 року, гадаючи почати з різдва, а до того часу здавати якійсь трупі. Та не так склалося, які жадалося: в цім сезоні жадна трупа не завітала до Миколаєва, а через те платня за театр лягла тягарем на нас, і більшість зарібку пішла на платню за театр. До цього ще неприємність з переїздом: з Кишинева на Миколаїв їхали через Одесу, а тут виявилось, що пароплав виїде в супроводі льодоріза тільки через три дні. Більшість трупи поїхала кругом через Єлисавет без баґажу, бо це коштувало б великих грошей. Баґаж, як завжди, здавав кравець Двоскин. Коли у Миколаєві приїхали за баґажем — його не було, бо кравець здав баґаж не на пароплав, а на баржу, яку притяг пароплав тільки через три дні. На всі мої питання, чому баґаж здано на баржу, Двоскин спокійно відповідав: „Господин Афанасий Карпович. Разли я адмирал на черноморский флот, що знаю, колы прыйде баржа? Между прочим, как за багаж прыйшлось на барже платить дешевле!..”
Почали на п'ять днів пізніше. Діла були не важні, і сезон був поганий — утратний. Великі збори робила в цім сезоні „Циганка Аза”. Трупа Садовського грала в Одесі, і я несподівано одібрав таку телеграму (18 лютого) „Конфиденциально узнал Мария Константиновна оставила товарищество. Думает русской труппе, пользуйтесь случаем. Третьяков”. Я відповів, що Марія Костівна може сама звернутися до мене, „конфіденціяльності” значення не надаю. 
XXII
Літо 1893 року почали в Курському (літній театр при городськім клюбі). Грати не прийшлося через сварку дирекції клюбу з поліцмейстером. Що за причина до сварки була — не пам'ятаю, а тільки цей сатрапик, бажаючи „насолить” клюбові, насолив нам: він не дозволив музикантам-євреям жити в місті. Довелося виїхати в Кременчуг. Сатрапик цей був руський німець, звався Кріштоф. Він завжди був п'яний і його прозвали „Три штофа”.
Сезон 1893/94 року кінчали знову в Одесі, та вже не в російському театрі, де грала оперета, а в новому театрі, що на Єврейській вулиці. Від канцелярії градоначальника був такий наказ: „Вследствие ходатайства распорядителя товарищества русско-малорусской труппы подпоручика Афанасия Тобилевича, по сцене Саксаганского, я разрешаю названному товариществу дать в Одессе в Новом театре ряд русско -малорусских спектаклей по прилагаемому списку с соблюдением всех установленных на этот предмет правил за исключением обязательства ставить одинаковое число актов русских и малоруских пьес.
„Давая об изложенном знать ваш. в. б. для сведения и зависящего распоряжения, в дополнение к предписанию от 17 сентября с. г. за № 12165, предлагаю об'явить Тобилевичу, что для разрешения постановки на сцене пьес „Чортова скала” — драма в 5 д., соч. Тобилевича, „Батькова казка” — драма в 5 д., соч. Карпенко-Карого, „Паливода” — комедия в 3 актах, его же, и „Суженого конем не об'їдеш” — комедия в 4 д., его же редакции, — он, Тобилевич, должен представить в канцелярию мою цензурованные экземпляры перечисленных пьес.
„Подлинное подписал градоначальник генерал-лейтенант Зелений. Правитель канцелярии Казаринов”.
Успіх ми мали великий, особливо п'єса „Паливода”, що пройшла 15 раз у новому театрі й два рази в оперному, де, дякуючи приятелеві нашому А. Н. Реджіо, п'єса була обставлена на-диво хороше, особливо друга дія.
Шостого січня денну виставу Зелений мені заборонив на підставі того, що в біржевому клюбі був дитячий ранок. Збір у нас був повний, і заборона справила неприємне вражіння. Мені нездужалось, і я хотів уже лягти відпочити, коли приходить пристав і каже, що градоначальник бажає мене бачити. Робити нічого — одягаюсь, їду. В залі, де був дитячий ранок, мене зустрічає поліцмайстер і веде до Зеленого.
- Очень на меня сердитесь? — питає мене Зелений.
- Я свое возьму, ваше превосходительство.
- Как?
- Очень просто: вот пойду и попрошу у ее превосходительства, чтобы разрешила мне играть в субботу (тоді по суботах грати заборонялось).
Зелений залився сміхом. — Яков Иванович! — звернувся він до поліцмайстера, — я разрешаю Саксаганскому играть в субботу, а то он хочет нарушить престиж власти и обратиться к моей жене... Ха, ха, ха, ха!” — залився він знову. — „А теперь пойдем к генеральше”. Генеральша піднесла мені келих шампанського, а я поклав на столик 25 карбованців.
На літо 1894 року був знятий Катеринодарський літній театр. Наша трупа грала тут тільки два місяці, решту сезону ми передали антрепренерові ростовського театру Любову, а сами перебрались у Ростов. Діла у Катеринодарі були порядні. На жаль, все, що було щире, стихійно українське, або повмирало — як, наприклад, Шелест і три брати Кухаренки, — або загнане за кордон.
Суто-українського елементу майже не зосталось. Я не лічу таких, як Бігдай, Скидан та Кокунько. Бігдай, — це малорос-галушник, Скидан, що тоді був правителем канцелярії у отамана, загруз у сервілізмі й не був впливовим, як міг би бути з огляду на свій службовий стан. Він був зовсім байдужий до інтересів українського мистецтва. Кажу це з приводу багатьох причин. Одна з головніших та, що він не зміг спинити надзвичайно нахабного поліцмайстера, що чинив нам утиски й вимагав цензурованого примірника навіть „Наталки”. Коли давали йому цензурованого примірника якоїсь п'єси, то він не задовольнявся, а викреслював все, що йому не подобалось, — наприклад: „Підождемо слушного часу” (не знаю, може раніше він служив на кінськім заводі.) „Лимерівну” покалічив вичерками так, що п'єса втратила всякий сенс. Звичайно, що ми не звернули уваги й п'єсу поставили без його вичерків. Він приходив до мене правити пояснення. Я відповів, що не визнаю його за цензора і радив йому притягти „позовом к ответу” того цензора, що дозволив п'єсу. Високий, огрядний, з тупою мордою, катеринодарський поліцмайстер нагадував того Щедринського вахмистра, що взяв піскаря за хвіст і сказав: „Уже помер”. До пари цьому дундукові був ще аґент російських драматичних письменників Ніколаев. Він правив авторські за п'єси: „Шельменко — Деньщик”, „Запорожець за Дунаєм”, „Наталка”. Йому відповідали, що п'єси ці не оплачується. Тоді він через нотаря заборонив вистави. Нотареві я заплатив авторські, а на аґента подав мировому позов, додавши телеграму Кондратьєва про те, що п'єси „Шельменко”, „Запорожець”, „Наталка” не оплачується. Аґент з свого боку теж подав пояснення, в якому доводив, що позов мій не дійсний, бо він — уповноважений т-ва, а через те за всі його вчинки відповідає т-во, якому й слід пред'явити позов: „Я, агент общества, в своем нотариальном заявлении не требовал никаких денег, а если Саксаганский по своему личному желанию внес нотариусу, которого я тоже не уполномачивал получать деньги, то Саксаганский может получить свої деньги от того-же нотариуса. Что же касается произведенных Саксаганским расходов на посылку двух телеграм 25 и 26 апреля, в количестве 4 р. 35 к., то таковых он мог и не делать, так как через два дня, когда были получены дополнительные списки, я уведомил Саксаганского, что заявление мое считаю недействительным. Жалобу же свою он мог принести и по почте.” Який махровий дурень! Він заборонив вистави за неуплату авторських на підставі 1684 ст. Уг. Суд. пр., тобто за привласнення чужої літературної власности. Я повинен був припинити вистави і скаржитись у Москву, по почті... Коли ж я заплатив поштареві і той зняв заборону, то вистави не припинялись. Дякуючи моїм телеграмам Кондратьеву, не по розуму усердний аґент дістав наганяя і послав нотаря, щоб повернув мені гроші. Я грошей не взяв, а вимагав від нотаря, щоб була така записка: „Возвращаю при сем предводителю украинской труппы А. К. Саксаганскому поактные деньги за пьесы: „Наталка”, „Запорожець” и Шель-менко-деньщик”, как неправильно взысканные. Аґент такої записки дать не захотів, вбачаючи в цім образу своєї чести. Мировий не звернув уваги на його нолопське пояснення і присудив повернути неправдиво взяті гроші. Я подав заяву мировому, що гроші ці прошу повернути на щось добродійне. На цьому й кінчилася справа.
Аґенти взагалі були „кара господня”: вони вважали себе начальниками над артистами. Виною їхнього нахабства був знаменитий „секретар общества, действительный статский советник Иван Максимович Кондратьев”. Будучи правителем канцелярии Московського генерал-губернатора, він робив з своїми аґентами-унтерами, що хотів. Доказ цьому — історія з такими прохвостами, як Ніколаєв та Пелікан. Про цю птицю Садовський докладно пише в своїх згадках.
З половини червня трупа грала місяць у Ростові, потім переїхала в Новочеркаськ, а серпень і по 15 вересня грали в Катеринославі, де діла були чудові. Осінь почали в Херсоні. В Миколаєві грала трупа Садовського. Брат Іван їздив до нього. Приїздив і Садовський до нас. З Херсону трупа переїхала до Кишинева. Тут збори були хороші, та заробіток зірвала смерть царя Олександра III, бо театри закрито було на два тижні.
З першого грудня почали в Одесі в руському театрі, який я зняв ще влітку. Садовський після Миколаєва переїхав теж до Одеси і грав у міському театрі, який йому здали тільки на місяць, бо з грудня почала італійська опера, а Садовський перейшов у німецький клюб на Єврейській вулиці. Довелося знову стати „на прю”. Бажаючи миру й супокою, та щоб вороги мовчали (а їх було чимало! Юродивий Дорошевич кожного дня писав приблизно так: „В новом театре „талан”
Заньковецкая сборов не делает, а „безталанная” Линицкая — полный сбор), ми з братом Іваном просили земляків через Є. Чикаленка вплинути на Садовського, щоб з'єднатися. Про це в спогадах Є. X. Чикаленка дещо є без подробиць. Наші умови були такі: з валового збору вираховуємо видатки, решту ділимо пополам між обома трупами. Садовський мусить заплатити половину одступного. Назва трупи буде: „Товариство артистів під урядом Садовського і Саксаганського”. Відповідь Садовського була така: „Соединить труппы на таких условиях нет никакой возможности, ввиду огромного количества людей. Труппа моя состоит из 80 человек и стоит в месяц 5.000 без членов товарищества, которых 12 ч. У Саксаганского тоже человек 50 и стоит она, допустим 4.000 р., да плюс их двое — Саксаганский и Карпенко, — итого две труппы стоят не менее 12 т. в месяц. Принимая во внимание еще плату за театр в вечер со всеми расходами — 380 р., в месяц 9.120 р., — выходит, что для того, чтобы оплатить эти две воссоединенные труппы, необходимо выработать в месяц 21,120 р. Это, я думаю, немыслимо. Такой прелиминарный договор, составленный Саксаганским, от 1-го до 7-го пункта вряд ли может быть принят китайцами от японцев. Но японцы уже взяли Порт-Артур, а Саксаганский забывает, что еще даже не обстрелял моих позиций. Мое мнение: или предоставить играть труппам до полного изнеможения, или если соединиться — то соединить лишь главные силы и играть тогда вместе. Что касается названия труппы, которая почему то должна называться „соединенным товариществом Садовского и Саксаганского”, что тоже ставится непременным условием, мое мнение — это не логично, ибо у меня 12 чл. товарищества, а у них два человека, а два человека есть антреприза, а не товарищество. Повторяю, это пустое. Но последний пункт превзошел все мой ожидания: кроме того, что Саксаганский предписывает мне условия самые невозможные, он еще хочет взять с меня контрибуцию, половину его залоговых! Повторяю, я не Китай, он не Япония. Вольно ему было давать Лианову 10 тисяч отступного. Отступная 1037 р. и была причиной, что Лианов, сдавший театр этот раньше мне, — сдал Саксаганскому, на что есть документы и свидетели.”
Листа цього треба пояснити читачеві. Перш за все, ніколи ні одна трупа не мала 80 чоловіка, навіть з оркестрою і технічним персоналом. Принаймні, наша трупа мала 67 чол.; дотого ж технічний персонал, як постійний у російському театрі нав'язувався антрепризі й був значно більший, ніж у німецькому клюбі. Трупу свою без 12 членів товаришів Садовський цінить у 5.000, а нашу — 4.000. Коли припустити, що трупа Садовського складалася з 67 чоловіка, то за винятком 12 товаришів, головних артистів, зостанеться 55, і вийде, що на коло вони одержували по 100 крб. на чоловіка, тоді як другорядні артисти — по 70-60 крб. а хор — 40-50 крб. Садовський лічив вечерові видатки в 380 крб. — правильно, та тільки з трупою; таким чином, товариство коштувало б найменше 14 тисяч, а з'єднана трупа заробила б не менш, як 20 тисяч у місяць, і всі товариші заробили б хоч по 70 коп. на марку, а не було б сміхотвірної конкуренції. Як треба було назвати трупу, так Садовський і не сказав. Щодо відступного, то діло було так: орендар російського театру Новіков одібрав від уповноваженого Садовського таку телеграму: „Труппа, во главе Садовским, Старицким, Заньковецкой, Затиркевич и лучшими силами распавшейся труппы Кропивницкого, имея интересныя новинки репертуара, может снять рождество, великий пост, расчитывая смело прекрасныя дела, может принять процентное участие ответ тотчас и задерживаем другой театр Одессе. Управляющий Глебов”. На цій телеграмі, яка у мене збереглась, власною рукою антрепренера написана така відповідь: „Харьков, театр, Глебову, на проценты не согласен. Новиков-Иванов”.
Коли я приїхав до Одеси, то, побувавши у Новікова, дізнався, що він здав театр Ліанову під оперетку. Я побачився з Ліановим, перебалакав і він згодився передати мені театр з умовою, що я йому дам одступного 2.074 карбованці. Я згодився, і театр остався за мною. От половину цього одступного я вважав за законне — при з'єднанні — взяти з товариства Садовського. Що ж в цьому дивного і до чого тут Китай і Японія?
Редактор „Новоросийсского Телеграфа” теж хотів, щоб трупи з'єдналися, і 17 грудня я одібрав таку цидулку: Муж и я очень просим вас, Афанасий Карпович, не отказать отобедать у нас завтра, воскресенье, — в 5 часов с вашим братом Иваном Карповичем. Цель обеда — привести вас к какому нибудь возможному соглашению относительно театра с Садовским, который тоже будет у нас обедать. Если же день, выбраный нами почему-либо окажется неудобным для вас, будьте любезны назначить другой. Жду ответа и жму вашу руку. 3. Озмидова”.
З цієї „конференції” теж нічого не вийшло. Садовський стояв на своєму: або грати „до полного изнеможения”, або з'єднати тільки головні сили. Коли ж його питали: „А куди ж діти решту артистів наприкінці сезону? — він знецінював наших акторів, не зважаючи на те, що, крім нас двох, у трупі були такі сили як Ліницька, Суслова, Войцехівська, Вірина, Шевченко, Грицай; не зважав і на те, що трупа вславилася ансамблем.
Сезон кінчився гаразд: ми заплатили трупі і заробили по п'ять тисяч. Про Садовського я нічого не знаю. У всякім разі до „изнеможения” він не догрався.
Мова від нього знову перейшов до нас і в мене ж позичив і грошей на виїзд.
XXIII
Весняний сезон 1895 року ми почали в Казані — в міськім театрі. Коли прийшлося, як то водилося, з'явитись до губернатора, то я звернувся до нього з проханням дозволити тимчасово проживати в Казані двом євреям, що були в нашій трупі (дириґент і кравець); губернатор (Полторацький) відповів, що в цій справі треба звернутися до міністра. „В. п.!” — кажу йому, — ви можете зробити це своєю властю. — ”Это вам так кажется, потому что вопрос этот у вас никогда не назревал”. — „Вопрос этот у нас назревает почти каждый год: в Киеве, Харькове, Ростове, Новочеркасске, Земле войска Кубанского евреям жить нельзя, но временное пребывание всегда розрешается властью губернатора”. — Я, право, не знаю.. . но, во всяком случае, все что от меня зависит, я постараюсь сделать”. Протягом, двох місяців євреїв не чіпали.
Я вів переговори з поволзькими містами, зняв Сімбірськ, Самару й Саратов. Астрахань довго мовчала, нарешті відповіла, що літній театр зняв Кропивницький. Маркові Лукичу я написав у Харків, щоб він передав нам Астраханський театр, бо я чув, що на літо він зняв театр у Києві. Від Кропивницького я одібрав таку телеграму: „Отказаться не могу, театр снят еще в январе с большой неустойкой Кропивницкий”. В Астрахань Марко Лукич так і не поїхав, а грав ціле літо з Києві. Нам же довелося звернуть з наміченого шляху й повернути з Саратова на Новочеркаськ. З Сімбірську й Самари я одібрав звістку, що там оркестрів нема. Це теж міняло діло: сидіти довго в цих містах тільки з статечним, хоч би й комедійним, репертуаром не можна. Дириґент наш В. Л. Малина почав шукати музикантів у Казані; я дав об'яву в газетах, що шукаю музикантів на виїзд. І от за тиждень до виїзду в Сімбірськ до мене прийшов музикант Яковлев і договорився „доставить” 10 музикантів. Через два дні він приніс пашпорти і взяв 50 крб. в рахунок платні.
У Казані ми мали великий успіх. Ми приїхали до Казані перед Великоднем, коли Волга ще була закута льодом. Коли почалась одлига, ми з братом Іваном кожного дня їздили на Волгу, щоб подивитися, як рушить лід. Говорили ми завжди українською мовою й нас приймали за чехів. Взагалі мову мало розуміли. Обідаємо, бувало, й нарочито питаємо: „Огірки е? — ”Нєту-с”. А через хвилину звертаємось до того ж таки служки: „Дайте огурца...” Приносить! Одного дня ми попали таки на льодолом. Чудова картина! Волга у цім місці широка, і лід рушив разом усією шириною. Подекуди ще їхали підводи й тяглася ціла низка пішоходів. Недалечку корито річки трохи вужчає й загинається праворуч, і тут від страшного напору лід почав кришитись, величезні криги лізли одна на одну, навалювались, копичились, здиралися вгору та вгору, потім раптово страшенна гуркотня, і вся громада криги розсипалась наче пісок, а на неї навалюється нова, ще більша, — росте, ламається, розлітається снігом в повітрі... Ми до вечора любувалися цією величною картиною.
Казанським глядачам більш усього подобались комедія та оперета. Вважаю за потрібне розповісти про широку натуру одного добродія. Бенефісом мо'їм я поставив „Паливоду”. Вистави починались о 8 - годині. І от перед початком підходить якийсь добродій і питає касира: „Что сбор-полон?”. — „Ні,” — відповідає касир. — ”А сколько билетов осталось?” — „Приблизно, карбованців на 150.” — ”Давай их сюда, получай деньги.” Касир догадався, що має справу з широкою волжанською натурою. — „Видите ли, труппа играет с процентов, а потому деньги эти не достанутся бенефицианту, а половина их пойдет антрепренеру. Если уж ваше желание почтить бенефицианта, то поднесите ему подарок. — ”И то верно. Эй, капельдинер! Позови, брат, пристава!” Прийшов пристав. „Здравствуйте, Алексей Петрович.” — ”Здравствуй, брат. Вот, милый, надо бенефицианту подарочек. Возьми вот 1 - сотни, поди, купи на все.” — ”Да, ведь, лавки, Алексей Петрович, заперты!” — А ты на что пристав? Прикажи отпереть и никаких двадцать”. Пристав побіг і приніс подарунок. Після вистави добродій цей зайшов до вбиральні і познайомився зі мною і з братом. Прізвище його я забув. Мене і брата він покликав на вечерю й частував на славу. Кожного дня кликав мене обідати. Це був багатий купець і поміщик Самарської губернії. Прощаючись, закликав до себе в маєток: — ” Ты, братишка — милый человек! Приезжай ко мне на праздник. Я тебе поднесу веер — во какой! — из пятисоток !”... Більше з ним я не бачився.
У другій половині травня трупа переїхала до Сімбірська. Приїхала й оркестра. Боже, що за босячва! Всі в „опорках”, обідрані, брудні, заспані з похмілля. Почались проби. Здебільшого — ледве розбирають ноти. Тромбоніст з фальшивим інструментом. Щораз, коли дириґент звертав його увагу на цю хибу, він довго бив долонею по мундштуку і, страшенно заїкаючись, говорив: ,,Не ну, не той... не безпокой... ну тесь: я вот ну... под... того пиляю”. Ввечері, коли я був уже одягнений, майже перед першим дзвінком, до мене в убиральню ввійшов блідий і стривожений дириґент. — ”Що ми будемо робить? Всі музиканти п'яні, — хоч зуби визбирай, тільки один тромбоніст тверезий!” — „Покличте Яковлева.” — ”Ніхто не може прийти: вони всі спиною підпирають театр, і тільки одійде хто на один крок, так і на землі! Рачки підлазять до театру, взявшись за стіну, піднімаються і за стіну воздержуються від п'янства...” Що робить?. Публіки повно, перший дзвінок. „Одягайтесь, Віталію Львовичу!” — звернувся я до дириґента. — ”Що значить одягайтесь? — я й так одітий!” — ”Ви одягнуті у фрак — скидайте все, одягайте хорошу свитку, беріть скрипку й виходьте з хором. Скажіть тому хористові, що добре грає на скрипці,, нехай теж візьме скрипку, та ще призначте бубниста. Ви знаєте напам'ять всі номери, — хор за вашим супроводом буде співати. Сольові номери будете супроводити з-за лаштунків.
Ішов „Сорочинський ярмарок.” Всі підтягнулись. Хор старий, п'єса добре зрепетована, — вистава пройшла на славу. До мене зайшов поліцмайстер. — ”У вас прекрасна труппа. Что случилосв с оркестром?” Я пояснив йому. — ”Экие мерзавцы! Завтра отправлю по этапу. Но почему вы не привезли с Украины?” — ”Видите, у нас музыканты — преимущественно евреи, а евреям тут жить не дозволяется...” — ”Вот пустяки! Милости просим к нам, когда пожелаете, и привозите хоть целый вагон музыкантов — евреев!” Я згадав Казанського губернатора, що радив звернутися до міністра внутрішніх справ.
 Поволзькі міста великі, та тільки дорогі: поганенький номер у гостиниці коштує 3-4 карбованці. Обов'язкова премія — клопи та таракани. Коли ми бідкались, що неможливо спати через клопів, то нам звичайно відповідали: „Скажите, пожалуйста, какие нежности, — у нас у губернатора есть клопы.” Ми затрималися тільки в Саратові, бо тут знайшлася хоч поганенька оркестра. Приймали нас у Саратові хороше. Збори були повні. Губернатор, князь Мещерський, щодня був у театрі, платив за ложу й кожному значному артистові підносив дарунки. 21 травня я одібрав несподіваного листа:
„Здоров був, синашу-серце! Як вас бог святий милує? А я, бачте, опинився тут — зачепився у своєї дочки та онуків”.
„Хотя вы начали свои гастроли еще 17, но мы в этот день переезжали на дачу и не могли быть у вас в театре даже до сегодня — ибо у детей идут экзамены, и только после среды мы свободны.
„Так от що, серце-синашу. Мы хотим видеть вас и вашу труппу в лучших ролях, и потому будьте столь любезны — сообщите мне по вишеописанному адресу: в какой день и что намерены вы играть? Тогда я заранее возьму для моей семьи ложу получше и поближе к сцене.
„А покищо — бувайте здоровенькі.
Ваш старий собака Данило Мордовець.”
Ми з братом поїхали до Данила Лукича, одвезли йому ложу на всі вистави. В Саратові я востаннє бачив Данила Лукича; у цім році 10 липня він помер.
В Саратові заслабла Л. П. Ліницька; у неї стався полип на зв'язках, і вона поїхала до Казані робити операцію. Трупа виїхала на Новочеркаське, потім — Ростов. Треба було задержатись, бо ремонт київського театру Берґоньє ще не був закінчений; тому, скінчивши термін у Ростові, довелося виїхати на Бахмут і задержатись у Харкові, де в цирку Никітіна (тепер його нема) трупа дала шість вистав ціною від 10 коп. до 2 карб. Театр на всіх виставах був переповнений.
У Київ ми приїхали, коли тут догравали останні вистави Кропивницький та Садовський, — перший у театрі Купецького саду, а другий — у „Шато”. Ми мали успіх, як матеріяльний так і моральний. Навіть беззуба гетера з Караваєвської вулиці „Киевлянин” не лаявся, а навпаки, рецензент Ізмаїл Александровський писав дуже прихильні статті, і, нарешті, заявив, що наша трупа — найкраща з тих, які йому довелось бачити. Він познайомився зі мною, умовляв мене перейти на російську сцену і до смерти зостався прихильним до мене.
Наприкінці сезону до мене зайшов поліцмайстер Живоглядов — „У канцелярії є вам якась бумага, я завтра пришлю вам.” На другий день, коли я був на пробі, десятник приніс папірець. Боже, яка надзвичайна ґречність!.. „Канцелярия его превосходительства г. Казанского губернатора уведомляет артиста Саксаганского, что в г. Казани евреям жительство запрещается.” Цей папірець ходив за мною в Сімбірськ, Самару, Саратов, Новочеркаське, Ростов, Бахмут, Харків і за 4 місяці таки догнав мене в Києві...
З Києва трупа переїхала до Одеси, грали з великим успіхом у міському оперовому театрі. З Одеси переїхали до Полтави, потім у Харків, де грали знову в цирку Нікітіна і де я переконався, що для людської маси потрібні великі театри з надзвичайно дешевими цінами.
Від першого грудня до кінця сезону я зняв у Катеринославі зимовий театр Копилова.
Копилов — багатий рядчик, збудував величезний цирк-театр.
Будова була дерев'яна, пристосована для зимових вистав.
Зима цього року почалась рано й була люта. Ми догравали в Харкові останні вистави, коли я одібрав листа від Копилова, в якому він писав: „ввиду того, что зима обещает быть суровой, а между тем котлы старые и слабые для того, чтобы отоплять и освещать здание; а потому не найдете ли вы возможным задержаться в Харькове, пока я переменю котлы. Для этого понадобится дней 5-6. В противном случае театр возможно будет лишь хорошо отоплять, освещать же придется керосиновыми лампами.” Я відповів йому, що зостатись у Харкові не можу, бо пройшов термін, на який знято театр. А можна зробити так: вистави перед святами закінчити 18 грудня, до 25 можна буде поставити нові котли.
Копилов згодився. Цілий грудень морози хоч і були великі, все ж актори не дуже мерзли. Кінчили, як умовились, 18-го.
Проте, Копилов і не думав ставити нові котли. Його навіть не було в Катеринославі. Уже 24 грудня тепломір показував 24. Таким чином опалювати театр довелося обома старими котлами, а освітлювати гасницями. Гасниць „Молній 8 поставлено було біля двохсот. Празниками вистави пройшли благополучно. Збори — чудові! Снігу багато, морози люті! 
Шостого січня ранком по дешевих цінах ішла „Наталка”, а попереду, як полагалося „по закону”, російський монолог „Сон”. Скінчився „Сон”. Сцену переставили на „Наталку”. Я вийшов сказати, щоб давали другого дзвінка, коли слух мій вразив якийсь тріск, немов горіла десь солома. Раптом в театрі піднявся страшенний галас! Мимо мене, як одурілі бігли робочі. „Що сталось?” кричу... Глянув угору, — звідти клубком ішов дим. Я кинувся на гору, там — нікого; пробіг першу вбиральню, другу, — повно диму. Далі до ґардероби — двері замкнені. Я вибив їх. Звідти повалив на мене дим, вогонь лизав протилежну стіну, що виходила в публіку. Я почав задихатися й кинувся вниз. Ні одного робітника, ні одного пожарника! В театрі тріск і галас. Я схопив сундук, що стояв у мене в убиральні, поніс і викинув його у вікно. Коли я прибіг назад, то вже перегоріли бичовки передньої завіси з правого боку і вона з страшенним гуркотом полетіла на кін.
Штанкет переламавсь посередині, друга половина висіла ще на бичовці. Партер порожній... Під стелею, праворуч, багато диму. Страшенний протяг. Величезні вогненні язики лизали праву стіну; від протягу витягувались вони, одривались, летіли через увесь партер і, лизнувши протилежну стіну, зникали. В театрі, здавалось, не було вже нікого. Мене почали гукати знадвору. Я пізнав голос братів. Диму повно, і я навпомацки почав пробиратися через сцену. Одна за одною почали падати паддуги; біля сходів на другім кінці, я наткнувся на чиєсь тіло й трохи не впав. Це була та артистка, що читала „Сон”. Я вхопив її і з нею вийшов на повітря. Я був загримований, до гриму пристав дим і попіл, — всі перелякались, думаючи, що я обгорів. Навколішках на снігу стояв Копилов і молився, в руках держав він ікону Миколи-чудотворця. Я підійшов до нього: — „Мино Семеновичу! Краще б ви були перемінили котли!..”
З вікон жіночих убиралень можна було б витягти багато чого з ґардероби. Жодної драбини! Коли приїхали пожарники — з театру був уже. Вогненний стовп. Все добро згоріло! За офіційним сповіщенням — знайдено було 24 трупи. Мабуть, коли показався вогонь — все шарахнулось із театру. Гальорка була повна, і все слабосильне під натиском попадало, придушилось, а потім позадихалось від диму.
До кінця сезону було ще 1 - місяці. Згоріло все майно, — врятувалося тільки вбрання „виборного”, що було на мені. Скриня, яку я виніс, була з п'єсами. Дириґент В. Л. Малина хотів урятувати скриню з нотами, та на лихо вона застряла у дверях, і Малина з переляку поклав свою скрипку на скриню, а сам — „бегуяса”; скрипка й скриня з нотами згоріли. Згорів увесь реквізит, в якому були такі антики, як справжні запорізькі шаблі, етруски і т. і. Пам'ятаю напис на одній шаблі:
„Даруемо саблею сиею походного есаула Макбет-эт Кусаева за верный его службы в Москве 1749 года Елисавет”. З гардероби жіночої пропало на десяток тисяч.
Тепер перед нами стояло грізне питання: — що робити? Пожежа сталася у п'ятницю, на неділю ми влаштували концерта. У дворянському зібранні. Увесь прибуток віддали трупі. Тим часом десять кравців працювали над ґардеробами за проводом Двоскина. На щастя, херсонський театр пустував, ми зняли його й 14-го (в суботу) вистави почали в Херсоні. За цей час ми одібрали телеграму від брата М. Садовського (він грав у Ростові). Запитував, чи живі ми й чи не може він чим допомогти. Я подякував, і прохав надіслати кілька жупанів. Він надіслав таке барахло, що довелося одіслати назад з написом: „ветхо деньми”. Від Кропивницького з Одеси, куди після пожежі, кинувши товаришів, утікла Ліницька, я одібрав уже в Херсоні такого листа:
„Милостивый государь Афанасий Карпович! Когда в Одесских газетах появилось воззвание о помощи пострадавшим в вашей трупе, то я не замедлил поставить спектакль с этой целью, от которого, к сожалению, за отчислением 150 рублей вечерового расхода, получился весьма скромный остаток — сто с чем-то рублей. Позволите ли эти деньги прислать на ваше имя, — или же, быть может, вы потрудитесь указать адрес кого-либо их ваших артистов, пострадавших более других от Екатеринославской катастрофы? С почтением имею честь быть М. Кропивницкий. Одесса, Новый театр, 1896 г. 23 января”. Я відповів Маркові Лукичу:
Високоповажний Марко Лукич!
„Більшість артистів моєї трупи не потерпіла від пожежі. Потеряли жінки всю свою ґардеробу, — не дивлячись на це, помочі ніхто з них не просив і приймати не хочуть. Про тих же, які вийшли з трупи, сказати нічого не можу. Я мислю, що решту від вистави, яку ви дали на користь „пострадавшим артистам”, найкраще буде одіслати полтавському город-ському голові на пам'ятник Котляревському. З повагою до вас П. Саксаганський.”
В Херсоні сезон кінчився благополучно. Збори були порядні. Зарібку, звичайно, ми не мали, але зберегли фірму і гідність.
Не можу обійти мовчки таке психологічне явище: кожну виставу в Херсоні одвідували поліцмайстер і брандмайор. В кожнім антракті, а іноді і під час дії, вони наверталися за лаштунки, нишпорили, заглядали в убиральні, говорили таємничне, пошепки... Тільки по скінченні сезону бранд-майор признався мені, що йому все пахло димом.
З чого ж вчинилася пожежа, спитає читач? Пояснити цього не можна. Гадали так: кравець (все той же Двоскин) залишив гасницю в гардеробні й довго не навідувався. З керосинкою „Молниею” треба бути дуже обережним і сторожким, огонь давать прокволо; кравець же дав зразу великий огонь, і поставив її близько біля одежі. Вона розгорілася до того, що вогонь піднявся поверх скла і запалив те, що висіло над нею, — а можливо й те, що від великого вогню, гасниця тріснула, гас загорівся й полум'я охопило всю ґардеробу. Труби водопроводні позамерзали, води не було, театр дерев'яний — набитий між стін тирсою; згорів він, мов свічка. 
XXIV
На літо 96 року ми зняли Катеринославський літній театр, що у міському саду, а до того часу грали місяць у Миколаєві й місяць у Бердичеві, два тижні в Олександрівському, два тижні в Мелітополі й тільки з 29 червня почали вистави в Катеринославі, де грали до 15 вересня. В ті давні часи Катеринослав, особливо влітку, був для театру золотим дном. І в цей сезон ми не тільки заробили, а навіть поновили ґардеробу. Тільки зброї вже не було де взяти, і справжню замінила бутафорія, правда, хороше зроблена за зразком шаблі, що мені подарувала сім'я Миклашевських: шабля ця належала їхньому прадідові, полковникові Маклахові.
З Катеринослава товариство на 1 - місяці переїхало до Києва, де грали в театрі Берґоньє; театр цей нам здав Соловцов. Після Києва до різдва грали в Кишиневі. На різдво зняли Умань. Сезон кінчили в Єлисаветі.
Зиму 96 року Кропивницький грав в Одесі. В листопаді він святкував свого ювілея. Ми з братом Іваном ґречно його віншували. Від нього я одібрав такого листа: „Високоповажний добродію Опанасе Карповичу! Від щирого серця складаю перед вами безкраю подяку за пошанобу мене в мій ювілей. З високим поважанням до Вас Марко Кропивницький. 25-ХІ -1896 р., Одеса”.
Такого ж листа, з проханням пробачити йому його прегрішення, надіслав Марко Лукич і до Карпенка-Карого.
За два тижні до кінця сезону відбулося засідання товариства. На цьому засіданні від керівників прочитана така заява: „Пройшов рік з того часу, як засновано наше товариство. Треба оглянутися назад, щоб дати відчит пройденому, і з'ясувати, чи можемо ми продовжувати діло наше, чи не потребує воно яких перемін.
„За рік води багато утекло, було багато і явних і таємних непорозумінь, але головні підвалини, на яких стоїть діло, — порядок, дисципліна й чистота мистецтва, — як то нам здається, стояли на висоті нашого завдання. Звичайно, були випадкові невдачі, тайні й явні роптания, незадоволення, які могли б шкодити у взаємних відносинах, коли б завданням нашим були особисті інтереси; але в ділі громадськім приходиться по можності здержуватись від егоїстичних побудів та, скріпивши серце, давати „всеуносящому времені” уладити непорозуміння, — ми твердою стопою йшли по наміченому шляху і старалися вести спільне діло так само, як вели своє власне.
„Можливо, що це тільки нам так здається, можливо, що тільки для нас все кануло в Лету забуття, тоді як в дійсності існують такі болячки, що роз'їдають серця, біль которих затих часово, і при першій нагоді вибухне крик злоби й незадоволення. Все можливо!
„Не вважаючи на це, корінних перемін в ділі вносити не будемо. Звичайно, дещо може перемінитись, коли це викличе життя, але економічний і адміністративний порядок, при якому вісім літ існує й міцно стоїть фірма, перемінятись не буде. Тим паче, що товариство зорганізувалось нами не через крах чи фінансову небезпеку, що не дозволяла б нам вести діло, як воно велося сім літ на основі антрепризи, а витекло воно із побудів справедливости розподілу упадаючих на кожного пайщика доходу й убитків; через переконання в справедливість економічного начала спілки. Приймаючи до спілки всіх, ми віддавали весь труд по адміністрації діла, чисту й популярну фірму, створену тяжким зусиллям та затратами; віддаючи імущество своє безвозмездно, — ми бажали провести в життя всіх скромний і справедливий девіз: „хліб наш насущний даждь нам днесь”. І хліб цей їли ми вдосить цілий рік. Бажаючи всіма силами душі внести в нашу спілку мир, любов і скромне бажання „хліба насущного”, ми готові знову зо всіх сил працювати задля процвітання нашого мистецтва, в підвалинах якого повинно лежати не розтління нравів наших слухачів громадянства, а насадження тих добрих начал, які існують в серцях найкращих людей широкого всесвітнього громадянства! Тільки виповняючи ці бажання, ми будемо достойні „насущного хліба”. Згоджуємось і, іскренно бажаючи прийняти всіх нині служащих до спілки, просимо написать і підписать одповідь на наше закликання чи згода продовжувати діло на уже сталих умовах.”
Засідання, обговоривши справу, ухвалило: „всякий товариш, що одержує 60 карбованців і більше, обов'язково вступає до спілки.” Протокола підписали всі.
Перед кінцем сезону я одібрав листа від брата Миколи Садовського, в якому він згоджується на з'єднання. Ми а братом Іваном послали йому такого листа:
„Брате Миколо! Від самого початку заснування нашої трупи й до послідніх хвилин і я, і Іван, при самих найкращих ділах і удачах, мали на увазі одно — з'єднатися з тобою й Марією Костівною для слави й розвитку українського театру. Мені здається, що цього й доказувати не треба, що коли ти оглянешся на минуле без жадного пристрастя, то й сам признаєш ці мої слова за святу правду. Після цього як же ти можеш подумати, що я, одібравши твого листа, „усміхнувся”?! Ні, брате, я не усміхнувся, а навпаки, гірко мені стало на душі, що багато уплило часу, в протяг якого ми ворогували один проти одного, вихваляючи зо всієї сили свою нікчемну челядь, забуваючи, що вона зрадлива, що їй не український театр, потрібен, а гроші, оплески й величання тим, що ось то він теж актор із славної трупи того чи іншого з нас. Тим часом безсмертна ідея правди, хранителями котрої був ти та ми удвох, — забувалася. Ми послідні соки виточували з душі своєї, щоб було гарно, ми послідні копійки ставили на кін, щоб існував український театр, а челядь, як кіт той, слухає та їсть наші животи й коли побачить, що денебудь буде ліпше, — зараз кидає, зраджує того, хто цілим життям йому служить, сміючись над наши ідеалами! От що зворушилося у моїм серці й видавило з грудей стогін, а не усмішку. Багато води утекло, багато мук набралися і ми, і ти, мій брате! Свідчусь всім святим і разом свідчусь і за Івана, що крім щирого бажання бути укупі з тобою й разом підпирати ідею українського театру, другого бажання ми не маємо. Нехай же згине все, що до цього часу заважало нам зійтися, нехай все те, що ятрило й підцьковувало в поганому напрямку — пощезне, загине!. „Нехай мати усміхнеться, заплакана мати!”
„Після цієї передмови, я прошу тебе, благаю: визвати з душі своєї найкращі почуття, якими вона багата, і розміркувати про все, що далі я скажу. Міркуй, мій брате, так, як міркували великі душі, що навіть для блага діла й ідеї не то що, а й дітей убивали: черкнув ножем — і дітей немає!
„Готове серце наше з'єднатися, ми раді все зробити, що можна, аби ти з нами був, і ось послухай, що сталося: переконавшись, що найкраща економічна форма є загальна широка спілка, ми, днів десять до твого листа, організували спілку. З листа, котрий посилаю, ти побачиш усе і зрозумієш, в якому ми стані тепер стоїмо й що його зробить — сами не знаємо. Як його в світі божому без жадної причини зламати договір, котрий, що називається, тільки учора написаний?! Треба щось таке придумать, щоб і слова не зламати й до єднання стать з тобою! Порізать дітей?.. Якби ж — католики, а то ні: всі підписалися без жадного примусу на наше нове закликання до спілки. Єсть одна порада, та ми боїмося раяти такий вихід, щоб не образити тебе; але — нічого робити, треба сказать от що: маючи на увазі дуже часті хвороби Марії Костівни, ми певні, що літом вона не гратиме, і для ії здоров'я дорогого для українського театру, треба, щоб вона полічилася, чи за границею, чи у Криму. Виходить — раніше, як з зимнього сезону вона у спілку не ввійде. Состав нашої трупи ти знаєш: всі актори давні, ансамблеві підпорки для таких сил, як ти та ми удвох. Для повности потрібна добра співачка, два баси один два — тенори й одно сопрано, а більш Тим часом не треба нічого. Так от, брате, наша рада: вступай у спілку до нас. Ти на 400 паїв, Марія Костівна, звичайно, коли здоров'я дозволить з літа, а то з зими, на 500 паїв. Співачку привези; коли вона й ролі грає, на 100 паїв. Найкращих двох басів та двох тенорів і сопрано на 50 карбованців, а коли згодяться і в спілку; бо у нас, як бачиш, це діло поставлено широко: хто бере платні вище 60 крб., тільки той обов'язково пишеться у спілку. Виняток зроблений тільки для старого Гловацького18. Впротяг же літа обміркуємо, ти придивишся до діла, до наших невеличких акторів і, коли признаємо втрьох кого потрібно викинуть і ким замінить, то для блага діла зробимо. Благаємо прийти на нашу раду; не вір в добродіяльність навіть тих, котрі ще не зрадили, бо вони все одно зрадять і проміняють тебе на Деркача або на Мороза. Коли ми будемо утрьох, а Марія Костівна, яко діва українського театру — четверта, то яка ж зрада нам буде страшна, хто проти нас підніме прапор бунту? При таких силах і маленькі актори будуть здаватися гарними, бо гратимуть маленькі ролі. За літо все можна буде доповнити, що здасться потрібним — перемінити. Тепер же ради ідеї просимо тебе згодитися на нашу пропозицію. Я часто потребляю слово „ми” для того, щоб ти знав, що це я пишу разом і від себе, і від Івана. Певен, що ти згодишся і зарання п'ю чашу миру й благословлю той час, коли ми, яко брати, яко найкращі українські актори, почнем свої вистави! Ми вже зняли театри: на святу в Харкові — Микитинський цирк-театр, де ми робили великі збори, бо це є настоящий народній театр. За місяць платимо 1.000 крб. Коли ти приймеш нашу раду, то від 15 травня знімай Київ і будемо там грати ціле літо. Ох, як би гарно було! Хоч за театри скрізь дали залоги, але для Києва можна їх покинуть. Поспішай з одвітом, бо я виїду 27 лютого з Єлисавету і в березні поїду на з'їзд у Москву. Трупа наша буде писатись так: „Товариство під орудою Саксаганського та Садовського”. Ти — режисер драми й співу, я — режисер комедії. Рішай, брате милий, хороший! Плюнь на все, будемо вкупі. Всіх тих акторів челядинців, яких ти покинеш, можемо скрізь знайти, а знайти Заньковецьку, Садовського та Карого не можна більш нігде; а коли вони вкупі, то не болітиме в пупі! Всі трупи боятимуться ставати з нами на прю. Знімемо на зиму Одесу або Петербурґа. Заживем, он як заживем!”
Об'єднання не здійснилося через те, що у Садовського перед його деякими товаришами була моральна відповідальність. Все, як на зло, сталося пізно. 
 
XXV
1897 року в Москві улаштований був перший всеросійський з'їзд акторів. Про це було повідомлено нас з братом Іваном з проханням скласти доповідь, в якій з'ясувати наші думки про ті болячки й хвороби, що стають на шляху розвитку мистецтва, і взагалі про життьове становище актора. Доповідь ми послали, і тепер, наприкінці сезону, мене запрошено в Москву на з'їзд прочитати нашу доповідь. Я виїхав до Садовського на „Марусин Курінь”, від нього поїхали в Київ, де я брав участь в концерті пам'яти Шевченка, а з Києва з братом поїхали до Москви.
Увечері 12 березня ми попали на дебати з приводу прочитаних ранком доповідів. Більш усього говорилося про доповідь Олександрова. Зміст доповіді можна було зрозуміти з дебатів.
Першим говорив Д. Басманов. Він обвинувачував Олександрова, що той карикатурно описує життя провінціяльних акторів; хоч дещо в його доповіді правдиво, але навіщо? В авдиторії, крім артистів, є стороння публіка й представники преси, а наші справи — сімейно-інтимні, так навіщо безсоромно, брудними руками торкатися закулісного життя? Його проводили оплесками. Далі говорив Чарський. Він почав з того, що зняв свого годинника й поклав на столик (дозволялось говорити тільки 10 хвилин). „Три дні вже ми чуємо тут: «нам їсти хочеться», кричать навіть про голод, і через те потрібно вносити паї, а де ж їх взяти при голоді? Що найбільше дивує мене, так це невміння поводитись. Наприклад: оратор говорив про те, що на проби артисти приходять з більярдними киями, всі задоволено регочуть. Кажуть, треба грати в страсну суботу, — і всі кричать: «Так, так, обов'язково треба!»; кажуть, що на проби приходять п'яні — і всі повторюють: «так, так — п'яні», — а тепер всі збаламучені тим оратором, якому ще недавно плескали. Всі в один голос кричать: «Нам потрібно забезпечення з боку антрепренерів!» Панове, я вас питаю: де ж ті антрепренери? Соловцов, Бородай (він назвав ще віденського антрепренера, прізвища я не пам'ятаю)... Хто, панове, думає, що вони не заплатять? „Далі Чарський ганив доповідь Олександрова. Після Чарського секретар з'їзду Кремльов пояснив, що він не домагався відносно страсного тижня: .”Я говорив принципово про право: театр, на погляд мій, така установа, яку забороняти не можна, це як право, а там — чи будете ви грать у страсну суботу, чи ні — мені однаково.” Після Кремльова виступила Кундатова. Вона говорила з приводу доповідів Тарновського й Розторгуєва. Доповіді ці читали ранком, зміст їх переважно торкався тяжкого становища жінок-артисток, що «упали морально». — ”Панове, — почала Кундатова, — мені здається, що женщина, ідучи на сцену, має повну підготовленість в моральнім стані, і говорити про це даремно, як стукатись в одчинені двері. Поговорімо краще про те, що сучасний театр потребує розкоші убрань, і костюми часто справляють враження більше, ніж зміст і ідея п'єси. Дивує мене також, що антрепренери мають ґардеробу історичних п'єс виключно тільки для мужчин. Бажано, щоб про це поклопоталися, а щодо нашої моральности, — ми попіклуємось сами.” Кундатовій щиро плескали. Після Кундатової голова з'їзду Боборикін дає слово Шмітгофові. В залі загуло, прориваються оплески... Дзвоник. Все стихло, на кін виходить невеличка фігура — Шмітгоф. „Панове, — починає він хриплим голосом: іду я сюди й чую в авдиторії шепіт: „оцей їх розчехвостить...'„ Стогін реготу й оплески. Дзвоник — все стихло. — ”Добродію Шмітгофе, — каже голова,?”прошу поводитись шляхетно”. Шмітгоф засоромлений...Павза, його збили з позиції. — ”Перепрошую, — каже він якось розгублено, — я зворушений до сліз. Олександров говорить... я схвильований, прошу зауважити: мій отець і мати... я мав отця й матір... у мене був і дід, і бабка, і навіть прабабка, — і всі вони служили Мельпомені... так невжеж я виріс у такому гнилому осередку, як говорить Олександров? Я схвильований до сліз... да...” — закінчив Шмітгоф і — при мертвій тиші — пішов з кону. Після нього говорила Манштейн про рівноправність жінок-артисток і про їх високе призначення. Після неї читав доповідь Островідов, читав так, що майже нічого не чутно, робив помилки в наголосах. З партеру його поправляли, а він сердито відповідав: „Панове, я ж не драматичний, а оперовий артист”. Після його доповіді голова зробив резюме: „3 усього, що тут говорилось, треба зробити два висновки: 1. Піднести загально-літературну й художню освіту артиста за допомогою постійних шкіл в столицях і провінціях, а також безплатних часових курсів задля акторів і режисерів. Це бажано безумовно, як певна ґарантія успіхів російської театральної справи. 2. Артисти імператорських театрів їздять по провінціях і тим матеріяльно шкодять провінціяльним. Бажано, щоб із зборів відраховувалось відсотки на користь бідних артистів провінції”. Висновки ці нічого спільного з прочитаними доповідями не мали, а просто Боборикін подав їх на розгляд. Щодо першого, то всі згодилися, бо тут не йшлося про матеріяльний стан артистів. Щождо гастролів артистів імператорських театрів, то це скаламутило воду. В залі — гам, почулися голоси: „Навіщо забороняти гастролі? Нам подачок не треба!” Дзвоник. — „Висловлюйтесь”, — пропонує голова. — ”Заборонить гастролі, і все тут!” — ”Панове!”, — кричить хтось, — хіба це гастролі артистів імператорських театрів, коли їх чотири - п'ять, а решту прямо з пристані набирають, з конторки?” Гам, шикання, ґвалт ... Видно, що це шкірне питання. „Вибрати комісію і зредагувати це питання!..” Вибраний Селіванов подає дитячий висновок: „Артисти імператорських театрів мусять їздити по провінції в повному складі, а всі прибутки віддавати у фонд”...
У четвер ранком вибрали в комісію відомих артистів, що повинні були виробити „Нормальний контракт”. На це Лавров-Орловський зауважив: „Панове, прошу вас звернути увагу на те, що нормальним контрактом ви зв'яжете себе, тому, виробляючи його, потрібно мати благоговійну серйозність і девізом вашим хай буде справедливість і обов'язок”... Оплески. Засідання закрилось. Увечері ввесь час говорили про гастролі артистів імператорських та про всякі театральні ,,язви”, Так, Фабіянський звернув увагу на те, що головна „язва” — це аматорські вистави, „Гастролі артистів імператорських театрів — що? — пограли й поїхали, а аматори точать протягом всього сезону, — чи не можна позбутись якнебудь цієї «ржавчини»?! Після Фабіянського вийшов зачучвірений, поганенький на вигляд хлопчик. Він почав читати свою доповідь так хрипло й тихо, що нічого не можна було розібрати. „Про віщо ви, властиво, хочете говорити?” — питав Боборикін. — „Відносно доповіді Олександрова”. — ”Та про це говорили доволі, — будь ласка, скажіть нам, яке у вас резюме?” Оратор довго дивиться у свій рукопис і заявляє, що у нього ніякого резюме нема. Сміх. — ”Що ж ви хочете сказати?” Довга павза. Оратор перегортає доповідь і нарешті каже: — „Панове, прошу вас згадати предстательство Авраама перед богом”... Слова ці, як електричний струм, пройшли по автидорії, — регіт неудержний. М. Г. Савіна схопилася з місця й вибігла за лаштунки. Як не дзвонив голова, — неудержний регіт панував над авдиторіею, — здавалось, що й дзвоник хихикав. Тільки раз іще почувся голос бідолашного оратора: „Содома й Гомора були спалені”... Це вже переповнило чашу: навіть всі, що засідали, сміялись неудержно. Коли після двох-трьох хвилин все стихло, заговорив Боборикін: — „Панове! Сьогодні я з вами прощаюсь. З усього, що я тут чув, я прийшов до переконання, я зробив висновок, що ми молоді, через те нас так довго цікавило питання про моральність наших артисток. Так, кажу, панове, ми — молода нація, коли нас так довго цікавило це питання. Звертаю вашу увагу, що це питання перестало цікавити французів. Якось одна державна французька трупа гастролювала в Англії. На виставі якийсь лорд звернув увагу на артистку, що була усіяна брильянтами, і спитав сусіда свого — француза: „Скажіть, будь ласка, брильянти цій артистці дає дирекція. А ні, то звідки вона їх бере?” Француз посміхнувся й відповів: «у нас такими питаннями не цікавляться»... „Недавно в однім журналі, — продовжує Боборикін, задоволений з своєї наївної красномовности, — да... поставлено було питання: чи цнотливість єсть обов'язкова задля артистки? І всі були того переконання, що це не має нічого спільного з артизмом. Так от, бачите, панове, як дивляться на це питання старі нації: вони про це вже не дебатують, а ми ще молоді — нас це близько обходить.
Я згадав після промови Боборикіна анекдота: на сповіді нас питає пані: „А что, сударыня, вы, как-бы... да, тово... изменяете мужу?” Та відповідає: — ”Изменяю.” — ”А с кем?”. Баринька побачивши, що піп нахалкуватий, відповіла — С Константином Петровичем Победоносцевым” — „Неужели? Ах, как это лестно!.. Господь вас благословит!..”
14 березня читали доповіді про земські театри: 1) Шуйського головы, 2) Петербурзької земської управи і 3) Пермської міської управи. Після цього доповідь читав Ніколаєв про аматорські гуртки. Доповідь була добре написана й трактувала про те, що в глухих кутках, куди не навертаються трупи, аматорські гуртки безкорисно працюють на ниві мистецтва. Ніколаєв „угробив” свою доповідь проханням про яку-небудь нагороду аматорам. Це після вимоги Фабіянського, щоб аматорські вистави вважати за гідру і „ржавчину”! Після цього багато було переламано списів. Хтось кричав, що не тільки аматорів, а й цирку не треба. І думалось мені; а що, як знову вийде Фабіянський і закричить, що найбільша гідра й іржа — це „хахли!” Вся ця компанія зібралася сюди в тій надії, що вони виробляють такі форми життя, за яких всякий актор стане гоголівським Пацюком: одкриєш кишеню, а гроші посипляться самі! І сьогодні мені доведеться читати їм доповідь, а також поставлені були ще доповіді М. П. Старицького, Чернігівського земства і Шрага!. Перший почав читати Михайло Петрович. У доповіді своїй він ознайомив усю громаду, що в справі українській нічого не знала, про те, що в Галичині є кілька українських гімназій, університет і наукове т-во ім. Т. Шевченка. Я думав, що після доповіді М. П. буде перерва, аж ні, — голова Карпов викликає: „Доповідь Карпенка-Карого і Саксаганського”, Я йду, як на ешафот, а тут несподівано ще почались оплески. Став я високо, а через те погано бачив написане: доповідь я поклав на столі. Стати нижче, — а що, думаю, як буде гірше і прийдеться лізти знову вище! Почувалось, що павза занадто велика. Почав я підбільшено-спокійно. Що далі — я ставав сміливішим, а вдивляючись в авдиторію, почував, що опанував нею. В доповіді говорилось багато про біди наші й утиски. Доповідь довга — на аркуш друкований. Можливо, що колись її надрукують, а тепер вважаю за потрібне навести тільки ті місця з неї, що викликали серед авдиторії бурю оплесків і декого образили. На жаль, в театрі не було його превосходительства Кондратьева. Доповідь була написана російською мовою.
„Ко всем притеснениям присоединяются еще притеснения агентов общества драматических писателей. Столкновение артиста Садовского с одесским агентом Пеликаном возмутительно по своей сущности. Скажем коротко. Играем в Одессе. Агент Пеликан в театр не пришел. Он был новый, а мы того не знали. По принятому при прежнем агенте обыкновению авторские платились за неделю разом. Прошла неделя, везет управляющий Садовского к агенту поактную плату — не принимает: платите втрое. За что? За то, что не испросили у меня разрешения играть. Да ведь нам разрешают спектакли генерал-губернатор, градоначальник, полициймейстер, такое разрешение у нас есть, а агенту остается получить установленную плату, которую извольте получить! „Нет, втрое платите, иначе 1684 ст. улож”. И предъявил иск. Написал в полицию о воспрещении спектаклей до уплаты тройной цифры авторского вознаграждения. Полиция не дозволяет афиши. Да уже благодаря просвещенному вмешательству генерал-губернатора спектакли дозволили, а дело пошло своим чередом в суд. Деньги же, сколько следовало, были внесены в казначейство. Общество драматических писателей, которому мы пожаловались, ради поддержания престижа своего сборщика, стало на его сторону, и ему казалось приятным получить тройной кушик; тем более, что труппа состоятельная и, стоит только нажать — заплатит. Дело идет. Между тем Садовский приезжает в Москву, и там агент общества драматических писателей не разрешает спектаклей, пока Садовский не заплатит тройной платы. Что делать? Спорить с притеснителем невозможно, и Садовский заплатил. Возможен ли где-либо подобный произвол, насилие и обиднейший по своей несправедливости инцидент?! (оплески). Многие из агентов, если они носят форму по своему общественному положении мнят себя начальниками. Слава богу еще, что агентам вообще не дана форма обществом драматических писателей, так как без формы они все же смирнее (оплески). В Екатеринодаре идет унас „Шельменко-денщик”, пьеса, не подлежащая оплате авторскими. Агент в форме требует авторские, ему говорят: „не полагается — пьеса старая”. Агент обиделся и присылает через нотариуса запрещение играть, грозя в противном случае 1684 ст. улож. Заплатили авторские. На другой день агент получил из общества приказание телеграммой, что плата за Шельменка не полагается; присылает назад деньги. А обида, а расходы? Это ничего: „Я могу всякого обидеть: я обижу, — я и пожалую (буря оплесків). Необходимо этих начальников над артистами, этих угнетателей искусства поставить в строгие рамки и не дозволять им грозить 1684 ст. даже в том случае, когда и состава преступления нет. Нужно отменить их право прекращать спектакли без суда и сейчас же уменьшится их форс, который служит только обидным доказательством того, что даже работающие в интересах театра драматурги, долженствующие заботиться о процветании театра, притесняют актеров через посредство своих агентов (оплески). Довольно образчиков нашего жалкого положения среди безчисленного множества препятствий. Может быть съезд найдет средство устранить эти вопиющие факты насилий и тормозов к правильному развитию театрального дела в провинции”.
Далі доповідь трактує про те, які треба будувати театри в провінції, як підняти інтелектуальний рівень артистів; що економічний стан завжди справляє великий вплив на життя; що за найкращих умов треба забезпечити старість сценічних діячів, а також дати можливість виховувати їх дітей. Для цього потрібні гроші, — заснувати фонд. І єдиний спосіб клопотатись де слід, щоб з величезних сум благодійних, якими обкладається кожен квиток, відраховувати щорічно 10 відсотків в розпорядження російського театрального товариства.
По скінченні (читав я 26 хвилин) авдиторія дружньо й довго плескала мені. Нерви мої піднялися до того, що я ледве міг говорити. Я вийшов у фойє й тут на мене налетів якийсь письменник Олександрів: — „Знаете, это очень смело читать такой доклад, особливо про агентов!” — „Все, що я читав, можу довести документами, маю, навіть, бумагу генерал-губернатора Роопа, де вчинок аґента Пелікана названо гнусним”. Увіходить Садовський; у нього з Нєвєжіним іде така ж розмова. Невєжін з'іритований. — „Замість того, щоб так обурюватись, каже Садовський, ходімо краще послухаєм дебати з приводу доповіді”. Пішли. Говорив голова Лавров: „Господа, со мною был тождественный случай в Риге. Там я начал сезон, платя по одному рублю за акт, а среди сезона агент набавил еще два, — и платили, иначе грозил запретить спектакли”. Селіванов заявив, що йому якось довелося грати з аматорами, а вони не заплатили поактових грошей; тоді аґент став вимагати з нього. Хтось додав: „Я в Одесі заплатив тій же птиці — Пелікану — потрійну платню!” Діло було так: у міськім театрі протягом сезону ставились закордонні опери, а через те Пеліканові не одвели, навіть, місця. Коли ж приїхала на гастролі М. Г. Савіна, то Пелікан з своєї надзвичайної пихи уже сам не пішов у театр, а вимагав потрійної платні...
Вирішили приборкати не по розуму усердних аґентів. Засідання закрили об 11 годині. Комісія й артисти імператорських театрів дякували мені за прочитану доповідь. Ранком 17-го я і поїхав додому. 
XXVI 
Літній сезон 1897 року ми почали в Харкові. Діла були хороші. З Харкова переїхали до Кременчука, де грали в літньому театрі, що в міським саду. Цього року вийшов з друку перший том творів Карпенка-Карого. Надрукувало його „Южно-русское общество печатного дела” в Одесі. Зміст тому був: „Бурлака”, „Бондарівна”, „Наймичка”, „Розумний і дурень”, „Мартин Боруля”. Всі п'єси за винятком „Бурлаки” були вже дозволені цензурою для сцени. „Бурлака” під різними назвами посилався в цензурний застінок, там його піднімали на дибу й вертали з написом: „признана к представлению неудобной”. Порадившися з братом, рішили послати друкований том до цензури, сподіваючись, що між дозволеними й „Бурлака” пролізе, тим паче, що до друку його дозволено. І, о радість! В Кременчузі я одібрав цензурований І том „дозволений к представлению” 7 травня 1897 р. за № 3715. 15 червня „Бурлака” з великим успіхом пройшов у Кременчузі. Цікаво, що на другий день після вистави жандарське управління вимагало цензурованого примірника. „Со страхом веліїм” поніс я друкований перший том. Роздивились і повернули. Ще за піст брат написав дві п'єси: „Понад Дніпром” та „Чумаки” і одіслав в цензуру: раніш написану п'єсу „Сербин”. Цю п'єсу не дозволили. Карпенко перемінив назву на „Лиха іскра поле спалить і сама щезне” і знову послав „на дибу”. Коли я переписував п'єсу, то, роздивляючись заборонений примірник, брат Іван звернув увагу на підпис: „за правителя дел Зюнзя”. — ”Знаєш, брате, цікаве прізвище: чи не любить ця Зюнзя випить? Зроблю так: пославши до цензури п'єсу, надішлю йому 25 карбованців і напишу, що, здається, забув наліпити марки і ласкаво прошу виправити мою помилку”. Так і зроблено. П'єси завжди лежали в цензурному „застінку” по два-три місяці, а дякуючи тому, що Зюнзя „наліпив марки”, за літо ми одержали дозволені цензурою „Чумаки” (18 червня 1897 року № 4457), разом прислано і „Понад Дніпром”. А „Лиха іскра” дозволена в вересні 1897 р.
Зимовий сезон почали в Херсоні. Всі ці п'єси в Херсоні й були поставлені.
В Одесі, куди товариство переїхало на початку листопада й зоставалося до великого посту 1898 року, діла були дуже добрі. По скінченні сезону всім, хто вступив до спілки, видано місячну платню, як нагороду. В січні брат Іван одібрав від: брата Миколи (Садовського) таку телеграму: „Прапор свій складаю на грудях, куди вислать ґардеробу”. Телеграма ця, як грім, упала на голови наші. Брат Іван, що все життя своє піклувався про Миколу й любив його без краю, уявив собі цілу драму. Побіг на пошту й послав Миколі таку телеграму: „Прапор твій на спільнім древку розів'ється на славу рідного мистецтва, приїзди зараз — ждемо”. Страшенно знервований, Карий не спав цілі ночі, по обіді сідав на бульварі й дивився на синє море, в ту сторону, звідкіль повинен був приїхати Микола (він грав у Криму). Через два дні від Миколи одержали телеграму: „Моральний обов'язок перед труппою — закінчити сезон”.
На першому тижні в піст 1898 року брат Микола пароплавом приїхав до Одеси. Ми з ним поїхали в Тираспіль, де він відпочив і трохи заспокоїв свої розбиті нерви. Від мене Микола поїхав у своїх справах і, скінчивши їх, переїхав до брата Івана на хутір „Надежда”.
З свят почали грати в Акермані, потім грали в Миколаєві, давши проїздом 6 вистав в Одесі. З Миколаєва ми повинні були переїхати до Катеринослава. Літній театр міського саду держав в оренді відомий крутій Лінтварьов. Ще в лютому цей орендар пропонував мені театр з 15 липня по перше вересня. Я згодився. Лінтварьов став вимагати 500 карбованців застави. Я остерігся, — тим паче, що до 15 липня мало чого могло статись, і пообіцяв йому дати заставу за два тижні до початку. Тоді Лінтварьов, змінивши суму, все просив дати гроші, бо цього, мовляв, вимагає клюб. Це вже мені здалося підозрілим, і я знову відмовив. Лінтварьов пише: „Мені гроші потрібні”, я відповідаю: „А кому ж вони не потрібні?” Лінтварьов замовк, мовчав і я. Згодом Лінтварьов написав Карому, що згоджується здати театр без залогу. Карий, що мав від мене уповноваження, надіслав Лінтварьову договір через Разсохіна. У квітні Лінтварьов написав, що в договорі нема „неустойки”. Я послав йому телеграму: „обов'язуюсь неустойкою 1.000 карбованців”. Листом я прохав Лінтварьова надіслати договір у його редакції, щоб я міг його підписати. Після, цього я марне чекав три тижні: від крутька ні слуху ні духу, навіть на телеграму! Несподівано одержав телеграму від невідомого мені „Найди”, що пропонував мені театр Лінтварьова, заплативши 2 тисячі одступного. Нарешті телаграфує Лінтварьов: „Ждал письма, не дождавшись, сдал театр Заньковецкой.” Нічого не розумію... Найда хоче одступного, а театр зданий Заньковецькій!..
До сього часу про трупу М. К. Заньковецької я нічого не чув; навпаки, коли, зустрівся з нею, то вона сама мені казала, що влітку грати не буде. Описавши все це в подробицях, я послав до редакції „Приднепровского края” листа, в якому прохав катеринославське громадянство, а також членів англійського клюбу належно кваліфікувати вчинок Лінтварьова. Лист був надрукований 27 червня 1898 р. № 160.
На наше щастя були вільні літні театри в Кременчузі й Полтаві — той, що в Кадетському парку, якого тільки но збудували. Обидва театри ми зняли й мали майже повні збори. У Полтаві 30 серпня ми поставили „Наталку”. На афіші було: „В этом году минуло 100 лет „Энеиде”, соч. первого малорусского поэта, Ивана Петровича Котляревского, автора „Наталки Полтавки”, родившегося в г. Полтаве 29 августа 1769 г. Желая почтить память И. П. Котляревского и день его рождения (тоді 29 серпня на „головосіка” грати заборонялось), товарищество Русско-малорусских артистов, пользуясь пребыванием своим на родине поэта, назначает на сегодня спектакль „Наталка-Полтавка”.
Після „Наталки” поставили кантату „Б'ють пороги”, яку виконали злучені хори нашої трупи й полтавських аматорів хорового співу.
Зимовий сезон почався в Курську. Діла були середні. Перед виїздом до Києва дуже тяжко захворіла Любов Павлівна Ліницька; ми перевезли її до Києва, де під доглядом найкращих лікарів вона одужала майже перед кінцем сезону. На ролі Ліницької довелося готувати молоду талановиту артистку Росіну.
Ще в Курську ми почали працювати над „Богданом Хмельницьким.” П'єса страшенно велика, і над купюрам и працювали утрьох цілий місяць. Поставлено п'єсу було в середині січня в Києві, коли з купюрами нашими згодився автор, М. П. Старицький. П'єса пройшла 9 разів. Цікаво, що на виставу раз-у-раз на кріслі привозили до нас за лаштунки В. В. Тарновського. Він був веселий, не дивлячись на свою хворобу, вітався з нами й говорив: „Приїхав командувати артилерією”. Сезон закінчився блискуче.
В Києві нам хотілося дати таку ж виставу, як у Полтаві, пам'яти Котляревського. На анонсі поліцмайстер написав (анонс у мене в архіві): „собственно эта часть анонса не может быть разрешена к печати без ведома генерал-губернатора”. Афіша вийшла з такою реклямою: „По случаю столетней годовщины со дня вихода в свет „Энеиды” — сочинения первого малорусского поэта И. П. Котляревского, товарищество назначает 27 декабря спектакль из произведений И. П. Котляревского 1. „Москаль чарівник” 2. „Наталка-Полтавка”.
Літній сезон 1899 р. товариство розпочало в Катеринославі в літнім театрі Комерційного клюбу. Діла були хороші.
В середині липня трупа переїхала до Полтави. В товаристві, була згода. Між братів мир і любов. На зиму знов зняли Київ. Після Полтави, де закінчили в п'ятницю 27 серпня, як це видно з книги розпоряджень режисури, товариство виїхало 28 серпня через Харків у Севастопіль, де вистави почались 5 вересня. Уникаючи великих видатків на перевіз декорацій і багажу, всі лишки одіслали малою швидкістю до Києва.
У Севастополі з великим успіхом грали до першого жовтня. 2 жовтня почали в Ялті. Чарівна погода, величезний „з'їзд” і чудові збори! Брати кожного вечора збирались після вистави до Карпенка-Карого, пили чай і читали Толстовське „Воскресение”, що саме тоді вийшло з друку. Мир і любов. Серед товариства помічалось якесь незадоволення, розпуста й байдужість до діла, але потвора з завидущими очима ще не виявлялась. Треба було підтягтись. Ще в Севастополі вийшов такий наказ: „Режисура визнала за потрібне провірити знання партій окремо з кожним хористом і хористкою, а також проекзаменувати тих, що недавно вступили. Для цього призначається комісія з членів товариства: Мови, Малини та Добрикова. До зазначеної праці режисура просить узятись 21 вересня з години дня.” Повірка почалась, ішла неохоче й тяглася ще в Ялті; довелося режисерові Садовському підтягувати. На обрії з'явились хмарки. Якась невідома ще бактерія роз'їдала тіло товариства. Дехто спізнявся не тільки на проби, а навіть на вистави. Першою „паршивою вівцею” був хорист Лутковський, — його звільнили, почали підтягувати решту. Здавалося, все затихло; а ржа з очима, повними заздрости, бездарна ржа, потроху роз'їдала тіло.
В Ялті сезон скінчився благополучно, і товариство 4 листопада пароплавом „Русского Общества” о 9 годині ранку виїхало через Одесу на Кишинів. Грали в клюбі, куди йшла фешенебельна публіка; дешевих цін взагалі було мало. Збори були поганенькі. Не дивлячись на це, товариство заробило по 75 копійок. „Чого дурна плаче?!” Але товариство звикло зароблять по 1 - карб. Іржа жадности, бездарна завидуща бактерія, уже визначалась і ходила, убравши голову межи плечі...
У понеділок 29 листопада товариство о десятій годині ранку виїхало до Києва. 
XXVII
У Києві, не зважаючи на тяжкий для театру місяць грудень, діла були хороші.
31 грудня 1899 р. режисура одержала таку заяву від 18 членів товариства: 1. Репертуар звужено до краю. 2. Треба призначити комісію, що виробить репертуар. 3. Діло ведеться неправильно. 4. Призначити зібрання. Члени-фундатори дали таку відповідь: „В заяві 18 членів товариства не з'ясовано мотивів, а через те режисура не вважає за потрібне призначати зібрання, щоб розв'язати якісь темні питання. Очевидно члени, що підписали заяву, знають, чого хотять, а що їх більшість, то режисура просить з'ясувати в подробицях:
1. Як розуміти „звуження репертуару до краю”?
2. Комісія, що її пропонується, повинна завідувати тільки поточним репертуаром, чи найти новий, який поширить „крайнюю вузкість” існуючого репертуару; чи до компетенції комісії належатиме й те й інше?
3. У першім і другім випадках — яку ролю відіграє режиссура та які її прероґативи?
4. Чи комісія має право — без згоди режисури — вводити до репертуару на своє бажання все, що захоче, наприклад: „Гейшу” Корневільські дзвони, „Орфея у пеклі”, „Циганського барона”?
5. Коли комісія має право вводити до репертуару п'єси на підставі свого лише літературного вподобання, без згоди на те режисури, то яке значення має тоді режисура?
6. Коли комісія не має права без згоди режисури заводити до репертуару п'єси на підставі власного літературного вподобання, то яке тоді значення має комісія?
7. Подати свої думки про недосконалість існуючого порядку і замість поганого пропонувати нове, хороше, яке допоможе спекатись того страшенного лиха, що від нього застерігають 18 членів товариства.
На ці запитання 18 членів товариства відповіді не дали, стояли на тому, що треба скликати засідання. Тоді під головуванням Саксаганського почались засідання. Це був один жах і безглуздя! Ясно було, що всі бажають змінити членів-фундаторів і сісти на їх місце. Це були жаби, що хтіли зрівнятися з волами і, як побачимо, з натуги лопнули й загинули. Як перл, подаю цікавий пункт, редагований від головного „закоперщика”, будемо звати його „Рудий”: „Режисура має право штрафувати і всі ці штрафи по скінченні сезону вертаються оштрафованим”.
Треба було великого терпіння, щоб не зіпсувати нерви вкрай, слухаючи одурманених „Рудим” товаришів. Щоб дурман не вийшов, після кожної вистави всі 18 збиралися в ресторані Соловцова і тут, набравшись буфетного талану, „Рудий” доводив, як члени - фундатори визискують усіх. „Хіба, — кричав він, вилізши на стіл, — Мова не такий актор, як Садовський? Хіба Дзбановський, Чичорський або я не можемо з успіхом грати ті ролі, що грають Карпенко та Саксаганський!? Нехай Садовський заграє пробоща у Богдані, чи буде мати поспіх? А Богдана і я виконаю не згірше від нього!” Впивалися до того, що декотрі лізли додому рачки. П'яного, як дим, хоч зуби визбирай, „Рудого” одвозили додому. Всі розходились, переконані в своїх талантах.
Так довелось засідати два тижні з цими „талантами”, створеними „Рудим” бездарою. Треба було тягнути навмисне, бо була чутка, ніби хотять оголосити забастовку, коли члени - фундатори не згодяться з постановою 18-ти. Нарешті, майже перед масницею, прочитавши заяву 18-ти, фундатори у відповідь подали такого проекта реорганізованого товариства: 1.Товариство існує під керівництвом виборних членів. Афіша пишеться так: Дирекція Садовського і Саксаганського. Товариством під орудою (імена виборних) представлено буде... В кінці афіші виборні підписуються як відповідальні розпорядчики. 2. Товариство вибирає на один рік режисера, який, під керівництвом виборних, виконує все, що тичеться до кожнодневної постанови вистав. Виробляє репертуар, призначає проби, штрафує несправних, роздає ролі, підтримує дисципліну та порядок під час вистав. Ні Садовського, ні Саксаганського на режисерів не вибирають. 3. Штрафи режисер накладує згідно з виборними. Всі гроші від штрафів повертають на благодійні установи. Садовський і Саксаганський в керівництво не втручаються: вони дають фірму й грають ролі свого амплуа при постановці нових п'єс. У таких випадках, коли треба буде піти до губернатора або генерал-губернатора Садовському чи Саксаганському, вони повинні це виконати. До поліцмайстера з'являється виборний режисер. 4. Коли Садовський чи Саксаганський помітять помилки режисера і звернуть на це його увагу, він підлягає їхнім вказівкам. 5. Музична частина залишається цілком на відповідальності дириґента. 6. Дириґент штрафує на тих же підставах як і режисер. 7. Зібрання призначає дирекція на заяву керівничих, і один з директорів веде зібрання без права голосу. Хто не виконає постанови загального зібрання — штрафується на 100 крб. 8. Театри знімає уповноважений від керівників.
18 заявили, що вони ні на які компроміси не підуть. Тоді члени-фундатори вивісили об'яву, що в майбутнім сезоні трупа організується на основах антрепризи й пропонує всім, хто радий служити в антрепризі, подати заяву режисерам не пізніше 15 лютого. Щодо способу розподілу майна, то члени, підписані на заяві, можуть взяти собі ґардеробу, заплативши тим, що зостаються, їхній пай.
Більшість членів вступити в антрепризу не згодились, і заснувалось нове товариство під орудою Мови. Товариство це, проіснувавш 4 - місяці, — розпалось, не зважаючи на комісію, новий репертуар і умілість вести театральне діло. Перша з'явилась Ліницька, — в липні вона вже працювала у нас. У кінці липня з повинною з'явився Чичорський, потім декілька хористів, надійшли листи й від Дзбановського, Слезного, Шевченка, Мови та Піскунова.
18 січня 1900 р. відбувся ювілей Марії Гаврилівни Савіної. Ми послали їй таку телеграму: „Петербург, Марийський театр, Марії Гаврилівні Савіній.
Вельмишановна артистко! В цей славний день твого життя вітаємо тебе, гордосте і славо руського театру! Чарівна гра твоя, як сонця промінь ясний, теплом своїм і світом вливає в душі благодать, переповняє серця бажаннями правди на землі й поривами до вищих ідеалів. Нехай же бог життя твоє продлить на славу рідної землі”.
21 січня ми одібрали від Марії Гаврилівни таку телеграму (українською мовою!): „Від серця дякую за найсердечніше вітання. Маруся Савіна”.
В четвер на масниці йшла „Циганка Аза”. У першім ряду партера сиділа вишукано вбрана дама в білій французькій перуці. По скінченні другої дії, яку так блискуче вів Микола г.Садовський, дама підійшла до бар'єру й кинула Садовському білу розкішну розу миру й любови. Дама ця була Занькозецька. 
XXVIII
Трупа Марка Лукича Кропивницького кінчала сезон у Миколаєві. Заньковецька була в нього на гастролях і заїхала до Києва. Від неї ми дізналися, що Марко Лукич хотів з'єднатися, чи краще сказати — приєднатися до нас. Із Марком Лукичем списалися й умовилися з’їхатися в Єлисаветі. З'їхалися на першому тижні посту. Вирішили з'єднатися на умовах товариства. До спілки ввійшло п'ять товаришів. А фірма стала писатися так: „Товариство артистів під орудою М.Садовського і О. Саксаганського, за участю Заньковецької, Кропивницького і Карпенка-Карого”. Кожен вніс по 400 карб, скарбникові Карпенкові-Карому. Садовський повинен був зібрати трупу і зняти театри, що він і зробив. З 15 липня був знятий Полтавський літній театр.
Мені нездужалось, і я після цього поїхав до Одеси лікуватися. Тут я одібрав листа від знайомого про трупу Мови, що грала в Єлисаветі. Він писав: „Недавно попав на цікавий спектакль «Богдан Хмельницький». Щоб розказати в подробицях, що то була за вистава, треба багато писати. Досить того, що Мова грав Богдана, Дзбановський — Богуна, а Васильковський — Виговського! Мова в „Богдані” був схожий з ішаком в наряднім чепраці, Дзбановський в Богуні скидався на каптенармуса, а Васильковський — на Гершка Маюфеса. Кремнев грав шість ролей і послідню ту, що кричить: „Під гетманом коня убито!” Крутилися всі, як в ополонці, і виставу скінчили тільки о другій годині. Знаменито, що „Рудого” не було; це зацікавило мене, і я спитав про нього у Кремнева. Він розказав, що на посліднім засідані у ресторані „Соловцов”, „Рудий”, набравшись в буфеті талану, поставив ультиматум: „Я в „Богдані” повинен грати або самого Богдана, або Богуна”... Ну, звичайно, — сварка, і на прощання, бувши легенько ізбієн від Івана Дзбановського, він зостався у Києві.”
Одеські приятелі-лікарі так висловились про мою хворобу: З діда прадіда рід ваш або козаки, або земяни. Візьмімо козака, — він вільний, як вітер той у полі, наївся, напився, чи переїв, чи перепив — байдуже: визвіздився десь на могилі, — видихав усе зайве — і здоровий; а то після бойовиська — порубаний одлежався, сонечко пригріло, чистий степовий вітер, мов цілюща водиця, оздоровив його... Вам же ці багатирі дали своє здоров'я, а доля примусила вас сидіти у тісних стінах театру й псувати нерви, а так званого виміну речовин нема, от і набралось багато непотрібного, — треба його позбутися”. До 8 липня я лікувався: брав лиманні ванни, пив води і приїхав у Полтаву бадьорий і духом, і тілом.
Тим часом Садовський почав проби, вів їх щодня з ранку і й по обіді. Актори здебільшого були старі, досвідчені, і діло скоро налагодилось. Марко Лукич приїхав майже на передодні вистави. Йому дали ролю Потоцького в „Саві Чалому”. В цей час він уже погано дочував і грати з ним було тяжко, а ще тяжче вести репертуар, що спало на лихо мені. Деякі п'єси його вийшли в тираж, а ті, що він привіз нові, як от „Супротивні течії” та „Глум і помста”, — поспіху не мали не дивлячись на те, що обставлялись якнайкраще акторами, „Глум і помста” так і звалося: „глум над публікою, помста над акторами”. А треба було все ставити. Коли його, бувало, ставиш часто, то він говорив мені: „Що ти мене часто ставиш? Не забувай, що я старий”. Коли ж ставиш його 2-3 рази на тиждень — сердиться: — ”Панасе, що ти хочеш, щоб публіка мене забула?” У відносинах він був не той, не тримався компанії, не жартував, як раніш.
Життя товариське текло лагідно й тихо. Діла були чудові! Нові ролі Марко Лукич вивчав напам'ять, а все ж, через глухоту, збивався й перескакував з одного монолога на другий, а повернути назад не можливо. Графа Потоцького він псував і був похожий більше на Виборного, ніж на графа. Карпенко-Карий, граючи Шмигельського, був мучеником. Зате діда Миколу в „Понад Дніпром” він грав блискуче!
Карий привіз п'єсу „Хазяїн”; ми прочитали й одіслали до цензури. Готовили „Супротивні течії”. П'єсу цю поставили тільки в Катеринославі. В п'єсі брала участь і Марія Костівна. Ролі ніякої, а треба було грати, щоб не образити Марка Лукича. В Катеринославі до нас завітали гості з Галичини. Прізвищ їх не пам'ятаю, а згадав про них тому, що за вечерею коли їх гостювали, вони кілька разів питали, коли піде п'єса „Противні течії”. Це слово „противні” надзвичайно подобалось Заньковецькій і вона, заливаючись сміхом, говорила мені: „Правда, що противні.”
Місяць грали в Єлисаветі. Київ зустрів нас гучно. Марка Лукича приймали, як він на те заслуговував, але на його нові п'єси преса страшенно обурилась і довелось їх зняти з репертуару. Тим часом з цензури повернулася комедія Карого „Хазяїн”. Пішла чутка, що в п'єсі виведено Терещенка. Тип „Хазяїна” був подібний на Терещенка, як і на кожного багатія з Херсонщини. Типів цих Карпенко знав досконало, але одна риса справді нагадувала Терещенка: це сцена з халатом. І от до Карого підіслано було якогось чоловіка, що пропонував 30 тисяч за те, щоб п'єсу зняли з репертуару. Звичайно Карпенко не згодився: його не можна було купити. Головні ролі розподілені були між Кропивницьким, Садовським та Карпенком, який грав самого „Хазяїна”. Маркові Лукичу я радив взяти німця Шахмейстера, з цієї ролі він зробив би chef d’oevere; він не послухав, взяв Золотницького, з якого нічого не зробив. Характерний задля Марка Лукича випадок. Розподіляючи, масничний репертуар, кажу Садовському: — „Хочеш упевнитися Марко Лукич любить грати? Я ставлю в п'ятницю „Доки сонце зійде” і „Ковбасу та чарку”. Садовський заспорив: „Три ролі він грати не захоче”. Іду до Марка Лукича. — „Хороший спектакль маю задля п'ятниці”. „Який?” — питає М. Л. „Та от „Доки сонце” з „Ковбасою”, „Ну, так у чім же діло?” Вам важко буде!” „Пусте, — став”. У „Доки сонце зійде” М.Л. завжди грав дві ролі, йому доводилось двічі переодягатись в однім акті, а крім того — на Шпоньку в „Ковбасі!” Прошу зауважити, що вільних акторів було два: Карпенко і я. Карпенко міг грати поміщика, я Шпоньку. Я виграв заклад — вечерю у Садовського.
„Хазяїн” мав великий успіх і пройшов 10 разів. На масниці а Москви приїхав антрепренер Щукін, — з ким умовилися на піст. Сезон скінчився благополучно — тихо й мирно. Всі їхали в Москву. Марко Лукич на тиждень поїхав на Харківщину, де в нього було 300 десятин землі.
У Москві (1901 — 1902) діла були хороші, та не такі, як марив Щукін. Мені здавалось, що причина тому „анатема Толстому” та студентський рух. До Лева Миколайовича їздили з співчуттям багато депутацій; і „в одній такій депутації” приймав участь і Карпенко-Карий. Лев Миколайович розпитував про наші діла і, між іншим, питав, чи п'єса „Хазяїн” має що спільне з його „Хазяїном і робітником” На Карого Лев Миколайович справив чарівне вражіння?°. Заговорили про „анатему” і хтось спитав Лева Миколайовича, чому він не звертається особисто до царя; він відповів: „Ведь это все равно, что говорить в телефон с перерезанной проволокой”. Московський сезон скінчився тихо й мирно, без чвар. На останнім засіданні Марко Лукич трохи поламався — ніби не хоче зоставатись. Розраховуючись, скарбник — Карпенко-Карий — виплатив йому зароблені гроші, застави не дав. Марко Лукич питає: „А застава?” „Та ти ж зостанешся? Будем грати в Харкові, — там до тебе близенько, як кажуть „і дома, і замужем”. Ми всі приєдналися до Карого. Марко Лукич ще трошки поламався і застави не взяв. Мені доручили зняти в Харкові літній театр „Тіволі”. Всі поїхали на відпочинок, а я поїхав до Харкова. Театр належав Гладкову. Коли він дізнався про склад трупи нашої, то з охотою згодився здати на відсотках.
Сезон був знаменитий! Але треба було піклуватися про зимовий сезон. З першого грудня ми зняли у Соловцова Київ. Одеський міський театр орендував теж Соловцов. Він повинен був дати італійську оперу з першого грудня. Я запитав його, чи не здасть він на місяць міський театр. Одібрав від нього таку телеграму: „С 1 ноября по 1 декабря играть все разрешенные дни. Театр, освещение, отопление, оркестр, афиши, билеты, наряд пожарных, полиции, имеющиеся декорации, мебель, реквизит, некоторые костюмы на массу, полный штат служащих, кроме парикмахера, публикации в газетах, — все мои расходы, кроме авторских 300 рублей за спектакль. Последнюю неделю не репетировать. Доходные статьи: гардероб, бинокли программы — мои. Телеграфируйте немедленно”. Я взяв театр на таких умовах. В Одесі за 28 вистав огульного взято 28 тисяч! При цьому одна вистава „Зайдиголова” зіпсувала трохи коло, бо дала всього 332 карбованці.
У Києві діла були теж на славу. На піст запитали Житомир. Міська управа відповіла: „Ввиду исключительного состава труппы театр сдается вам даром”.
Цього року помер Н.Н. Соловцов. Земля йому пухом! Карий поїхав на свій хутір відпочивать і засів там писати, до Житомира не приїхав. У Житомирі ввесь час грали з аншляґами. Сезон закінчився щасливо і всі в добрій згоді роз'їхались на відпочинок. На літо зняли ми Харків. На осінь — Миколаїв, а на зиму (до великого посту 1903 року) — Одеський російський театр.
З початку сезону в деяких серед трупи відносинах напластувалось щось сумне; воно висіло над нами немов Дамоклів меч, таємниче й нерозгадане. Марко Лукнч був сумний і якось осунувся. Часто, сидячи за лаштунками, засипав, а прокинувшись, забувши, що йде вистава, позіхав так голосно, що чутно було в партері. Проби призначались о 2 годині. І коли проба давно вже скінчилась, Марко Лукич приходив, сідав на кону і читав часопис, кінчивши читати, питав у сторожа: „Що ж це нікого нема?” Той відповідав: „Розійшлися, — пробу давно вже скінчили.” Марко Лукич, промовивши „ориґінально”, згортав часописа й чимчикував додому. В Одесі був такий випадок: у п'єсі Марко Лукич участи не брав, а тільки у водевілі. П'єса скінчилась, Марка Лукича нема. Минає ще 20 хвилин — Марка Лукича нема. Садовський дає розпорядження починати водевіль передавши ролю М. Л. Карому. Водевіль скінчився, всі майже порозходилися, коли з'являється М. Л. і починає ґримуватись. Садовський показує йому годинника й каже: так і так, ждали вас, — не діждалися. Марко Лукич довго дивився на Садовського і, промовивши „ориґінально”, — пішов додому.
З розмов Марка Лукича в попередньому сезоні з Чикаленком та іншими земляками червоною ниточкою снувалося честолюбне питання: „Чи не переросли його?” Ця думка колупала його мозок; М. Л. там десь у таємних куточках душі своєї почував що він уже не „над усіма”, як було раніш. Марко Лукич з'явився до театру на зорі патріотичного піднесення і, кінець-кінцем, не міг утриматись на височині, — почав меркнути, бо не працював ні над мистецтвом, ні над собою, і, виплекавши під впливом фанатичних відносин громадянства своє самолюбство, — не зміг помиритися з людьми, що виросли тихо, спокійно „во благовремении” й пригнічували його своїм, заслуженим кривавою працею, успіхом. Я так розумів трагедію Марка Лукича, і мені було жаль його; він багато зробив для відродження українського театру, його заслуги не счезнуть як дим. Свою славу, як письменника й артиста, М. Л. пережив. До цього спричинився брак справжньої і театральної критики, брак самокритики. Але я любив його.
Ще в Миколаєві обрій Марії Костівни почав хмаритись... В Одесі, перед кінцем сезону вона, як і Марко Лукич, заявила, що виходить з товариства. Як я не умовляв Марію Костівну, — нічого не добився. Тільки в Туреччині закон забороняє ставити крапки, „щоб не порушувати спокою розуму”; ми, отже, живемо не в Туреччині, і я тут ставлю крапки...
На піст ми зняли Херсон, вели довго переговори з Варшавою і, нарешті, зняли театр у Саксонському саду. На літо знову зняли Харків. Після Херсону Садовський і Карпенко поїхали на відпочинок. Актори прохали мене зостатися, я згодився. Зняв Берислав і Кахівку. Грали один вечір у Бериславі, другий у Кахівці! Переїзди на човнах після вистави з Кахівки до Берислава, де трупа мешкала, — була одна поезія! Місячна ніч, у повітрі ані шелехне, тільки соловейки заливаються і стугонить Дніпро!.. Так програли 20 вистав і роз'їхались на відпочинок. 15 червня почали в Харкові. 
XXIX 
Діла в Харкові (1903) були чудові.
26 липня від полтавського городського голови В.Трегубова я одібрав такого листа: „Милостивый государь Афанасий Карпович! 30 и 31 августа текущего 1903 года состоится в Полтаве празднование открытия памятника И. П. Котляревскому. Открытие памятника славному поэту, родоначальнику нового периода украинской литературы, является выдающимся событием в жизни украинского народа и представляет собою факт, имеющий общекультурное значение.
Полтавское городское управление, извещая о предстоящем празднике, имеет честь покорнейше просить вас, милостивый государь, почтить означенное торжество своим присутствием в качестве почетного гостя. Примите уверение в моем истинном почтении”.
Ще 1895 року, коли уряд дозволив поставити пам'ятник поетові, ми з братом Іваном, граючи в Полтаві, дали виставу від якої чистих грошей 332 карб, офірували на пам'ятник. З приводу цього полтавський городський голова писав мені від 23 жовтня 1895 року:
„Городская дума в заседании 19 октября единогласно постановила выразить вам, милостивый государь, от имени городского общества глубокую благодарность”.
Тоді ж таки ми з братом Іваном оповістили Данила Лукича Мордовцева та професора Пелеха про дозвіл поставити пам'ятника І. П. Котляревському і написали такого листа Терещенкові: „Его высокопревосходительству тайному советнику Николаю Артемьевичу Терещенку.
„Городская дума г. Полтавы предположила поставить пам'ятник первому украинскому поэту Ивану Петровичу Котляревскому. Правительство разрешило сбор пожертваний для этой цели произвести в пределах Полтавской губернии. Вследствие этого городской голова г. Полтавы не может пригласить официально иногородних жителей к пожертвованию, и пожертвования идут в крайне ограниченном размере. Так как нужно предполагать, что не все лучшие культурные люди Украины знают о постановке этого пам'ятника, то побуждаемый единственно любовью к памяти первого малорусского народного поэта, творца известной всей Украине „Наталки-Полтавки” я взял на себя смелость известить об этом ваше высокопревосходительство, в уверенности, что ваша, всегда щедрая на пользу благих начинаний, рука подаст г. Полтаве помощь для увековечения памяти первого народного малорусского поэта Ивана Петровича Котляревского. При этом прилагаю отчет о поступивших уже пожертвованиях. Почтительнейше прошу, в. в. п. извинить меня за эту декларацию. Малорусский артист Афанасий Карпович Саксаганский.”
Вважаю за потрібне підкреслити, що мільйонер Терещенко дав тільки 300 крб., цебто менш, ніж ми, актори.
До Харкова „Зюнзя” надіслав п'єсу Карпенка-Карого „Гандзя” дозволену 19 червня 1903 року. П'єсу ми поставили на початку серпня. Після Харкова, по дорозі на Варшаву, 20 вистав дали в Сумах. В Суми трупа виїхала 31 серпня. Ми, брати, тридцятого поїхали на свято в Полтаву.
Подаю програму урочистого відкриття пам'ятника І. П. Котляревському. „Первый день — 30 августа. 1. В час дня освящение памятника на могиле И. П. Котляревского, при участии представителей администрации, духовенства, дворянства, земства и учащихся местных учебных заведений.
2. Освящение и открытие памятника Котляревскому на бульваре его имени.
3. Торжественное заседание городской думы в просветительном здании имени Н. В. Гоголя в 7 - вечера:
а) открытие заседания приветственной речью городского головы;
б) чтение краткой исторической записки и отчета управы по сооружению памятника;
в) научная речь о художественно-литературном значении произведений И. П. Котляревского и о его заслугах;
г) произнесение и чтение приветствий по случаю торжества.
Второй день — 31 августа. 1. Общедоступное литературно-музыкальное утро комиссии народных чтений в просветительном здании Н. В. Гоголя в 1 час дня:
а) чтение биографии И. П. Котляревского с выдержками из его произведений и туманными картинами, связанными с именем, жизнью и деятельностью поэта;
б) вокальные номера из „Наталки-Полтавки” и отрывки из „Энеиды”, иллюстрированные туманными картинами;
в) кантата, посвященная памяти И. П. Котляревского, написанная композитором Н. В. Лысенком.
2. В 4-5 часов пополудни — обед от города для почетных гостей, а для желающих — по подписке.
3. Вечером торжественный спектакаль: „Наталка-Полтавка” с музыкальным отделением, и в заключение — апофеоз.
Сбор со спектакля предназначается на образование фонда для открытия школы имени И. П. Котляревского”.
Здавалося, що „научные речи” та „чтения”, виголошені на святі українського поета, мусять бути на його мові. Так думали всі, а вийшло інакше: Миколі Івановичу Михновському заборонено висловити свою доповідь українською мовою. Тоді він вийняв з палітурок те, що мав читати, і сказав: „Залишаю на пам'ять вам палітурки, а зміст на пам'ять про адміністративну логіку беру собі”, — поклав палітурки й вийшов. Городський голова сидів — ”як у сливах”. Промову українською мовою дозволено було тільки галичанам.
У мене збереглась маленька анонімна література про поставлення пам'ятника, а також афіша „Наталки”.
АФІША
31-го августа 1903 года
В просветительном здании имени Н. В. Гоголя
состоится
ТОРЖЕСТВЕННЫЙ СПЕКТАКЛЬ
посвященный памяти славного украинского поэта
И. П. КОТЛЯРЕВСЬКОГО
по случаю открытия памятника.
(Портрет Котляревского) 
А.
НАТАЛКА-ПОЛТАВКА
Украинская опера в 2 действиях (3-х картинах). Соч. И. П. Котляревского.
Действующие лица:
Наталка, дивчына — Л. П. Линицкая
Терпелыха, ее мать — С. В. Тобилевич
Макогоненко, выборный — М. Л. Кропивкицкий
Тетервяковский, возный — Карпенко-Карый
Петро, женых Наталкы — А. Л. Жулин
Мыкола, родственник Терпелыхы — Н. К. Садовский
Б.
1. „Гей, не дывуйте”. Нар. песня, оркестрован. для хора и оркестр Н. В. Лысенка.
2. Кантата „На вічну пам'ять Котляревському” — слова Шевченка, музика Н. В. Лысенка.
Испол. Н. А. Калиновская
Г. И. Внуковский
Смешанный хор и оркестр под управлением автора.
В.
АПОФЕОЗ.
Начало спектакля в 8 часов вечера.
Як читач бачить, у п'єсі участь брав Марко Лукич Кропивницький. 31 серпня я бачив його востаннє. Він уже зовсім погано чув і трохи не зіпсував другої дії: після слів Терпилихи: „Отак все вона приговорками та одговорками і вивертається, а до того, як ще придасть охання та сліз, то я й руки опущу”, Марко Лукич, замість монолога: „час би, Наталко, за розум взятися”, почав монолог через дві сторінки: „І Наталка так обезглузділа?..” Я був за суфлера і подав Наталці — Ліницькій: „Не рівняйте мене, пане виборний, з городянками”, — вона прийняла, повернула Марка Лукича і врятувала дію, Садовський у цій виставі востаннє грав Миколу.
Ранком 1 вересня ми виїхали в Суми, де була вже вся трупа. Діла в Сумах були гарні.
Наближався час виїзду до Варшави. Брати збиралися щовечора, трактували про всяку-всячину й виробляли репертуар на Варшаву. З якої п'єси почати? Я, спираючись на антрепренерську логіку, пропонував таку п'єсу, в якій участь приймали б усі головні сили, наприклад — ”Наталку” і „Вечорниці”. Садовський відмовився грати Миколу. Тоді, як ефектний спектакль, пропоную „Безталанну” і „Ковбасу та чарку”. Садовський стояв на тім, щоб починати „Гандзею”. Посперечалися, а коли Карпенко-Карий пристав до думки Садовського, мені зоставалось тільки згодитися. „Гандзя” занапастила ввесь варшавський сезон. Перший збір був 1.100 карбованців, далі, як одрізало: 200, 150 карб. Чим же це пояснити? Перший акт — страшенна нудота, ввесь, майже, на народніх сценах. А що міг поляк винести після вистави, можна уявити з тих слів, що їх в останнім акті говорить Улас: „Горе тяжке, пані моя вельможна: покликали до себе, як рідного, і зрадою поганою зненацька вбили пана нашого полковника”. — ”Венце нігде не пойде на українські вистави”, — сказав поляк, і дійсно, не ходив. Українці, яких була жменька в Варшаві, питали: „Гандзя” ніби символізує собою Україну, — виходить, коли не з поляками, то сторч головою в безодню?” П'єса не подобалась і українцям! Тепер розберімося в ролях. Друга дія: Ханенка роля не кольоритна, а грає її, кажуть, видатний актор — Саксаганський19. Публіка часто не відрізняє актора від автора навпаки, — і вона винесла вражіння, що не роля погана, а чорт зна який актор. Третя дія: Лобеля грає такий значний актор, як Карий, а ролі — абсолютно ніякої. Жозефіна — це одна нудота. Нарешті, в п'єсі порядні ролі тільки: Пиво-Запольський і сама Гандзя. А чого вартий монолог Ханенка в останній дії: „Я не знав, що лях став тобі милим?!..
Найкраща українська трупа повинна була мати ідеологію: „Подай же руку козакові і серце чистеє подай”. А ми в першій виставі показали гетьмана, що „зрадою поганою убив ляха”. Часописи — як у рот води набрали!. І ми поїхали з Варшави.. з 4.000 карбованців збитку!
XXX
У Києві, як і завжди, збори були чудові. Тут ми одібрали п'єсу „Суєту”, що була дозволена цензурою 9 листопада 1903 року. „Суєту” вперше поставили у мій бенефіс, 7 січня 1904 року. П'єсу сприйняло громадянство, як сенсацію. Збори повнісінькі. Карпенко після кожної вистави одержував десятки листів. П'єса подобалась і пройшла 15 разів. Серед значних громадян знайшлися такі, що не могли примиритися з тим: як-таки так, генерал і його донька-інститутка розмовляють українською мовою, — і радили переробити останній акт так, щоб усі, крім батька й матері, говорили російською мовою. На питання — чому Отелло, венеціянський мавр, у Шекспіра говорить англійською мовою, ці мудрагелі не знали, що відповісти. Факт той, що п'єса внесла і нову ідею, і дала низку щікавих і нових типів. Сезон скінчився гаразд. На піст товариство переїхало до Єлисавету. Тут одібрали звістку про смерть Михайла Петровича Старицького.
На літо зняли Катеринослав. Осінь грали в Полтаві і Харкові (до 1 грудня). Цього разу зняли театр Львова, що на набережній Лопані; а з грудня й по великий піст знову зняли в Києві театр Берґоньє. Діла були хороші, навіть у Харкові, де театр стояв у такім місці, що не вабив публіку. Збори тут держались, дякуючи „Суєті”, яка за 1 - місяці пройшла 15 разів при повних зборах. Піст 1905 року грали у Житомирі, в цирку Фельденкрейза. Сезон кінчився гаразд, не зважаючи на те, що друга половина посту була далеко слабша через розрухи політичні, та єврейський погром. В Житомирі ми з братом Миколою поділили майно й розійшлися надовго. Спершу він поїхав додому, а потім, помирившися з М. К. Заньковецькою, виїхали за кордон, де він два роки був директором Галицької української трупи. Про це читач найде подробиці в його згадках.
Карпенко-Карий на другу половину посту не приїхав. Я згодився на прохання трупи й поїхав грати на товариських умовах спершу до Бердичева, де діла не було через розруху, потім до Вінниці і до Кам'янця-Подільського. В Кам'янці я одібрав від брата Івана великого листа, в якому, між іншим, він пише: „По правді тобі скажу, тепер, коли все скінчилось, що я з Житомира тікав, щоб не бачити, не чути розділу; я боявся, щоб лиха доля і підлий темперамент не втиснули мене в нові нальоти неприятних вражень, а може й яких гнівливих вибухів... Нехай нас бог розсудить, а все ж краще розійтись, ніж жити в таких стосунках, як жили ми цілий рік...”
В Кам'янці ми мали хороші діла, а закінчили неждано раніш, аніж сподівалися: на виставі покликали мене до губернатора в ложу і від нього я дізнався про „Цусиму”... Ледве догравши виставу, я заявив товариству, що далі грати не можу. Через кляті нерви я кілька ночей не спав — все верзлось мені цусимське лихо. Жах, як здумаю про людей, залиту кров'ю палубу!.. Краще не згадувать!..
Я виїхав до брата Івана на хутір „Надежда”.
На літо зняли Харків („Тіволі”), на зиму з першого листопада — Одесу (руський театр). В Харкові діла були чудові, кінчили тут у вересні й переїхали до Полтави. На політичнім обрії хмарилось, але ніхто не ждав того, що сталося. Діла були у нас хороші. Тут кінчили 9 жовтня. Вироблено було таку дислокацію: по дорозі до Одеси дати п'ять вистав у Кременчуці і десять вистав в Олександрії. 10 жовтня о шостій годині ранку артисти, що не грають у Кременчуці, їдуть до Олександрії. Майно поділили на три частини: одна (п'ять вистав) їде до Кременчука, друга до Олександрії; решта і вся роба артистів, без якої можна обійтись, — пішла на Одесу. О шостій годині ранку 10 жовтня поїзд пішов на південь і всі артисти, що не грали в Кременчуці, поїхали до Олександрії. Решта артистів повинна була виїхати о 4 годині по обіді на Кременчук. Я мав звістку з Кременчука, що на п'ять вистав квитки продані. Коли о 4 годині всі з'їхалися на вокзалі, то дізналися, що сталася „забастовка”. На залізниці я довго бігав „по начальству”, але воно само нічого не знало. „Ми тільки пульс, а серце наше в Москві”, — сказав мені один з помічників начальника станції. Всі вернулися назад. Я лишився, думаючи дізнатись, коли, принаймні, піде поїзд. Всі під'їзди загорожені вагонами, вокзал повен людей, повно і на пероні Крапав дощик, віяло холодом... Підійшов до однієї купки людей, — всі журяться: „Коли ж поїдемо? Коли тут затримають два — три дні, — подохнемо з голоду...” Якась баба так голосила, що я не витримав і кинувся тікать. Сідаючи на візника, побачив знайомого начальника станції. Розпитую. — ”Ходім, каже, до мене.” Прийшли. Тут зібралися два поміщики, касир і дехто з службовців. Всі розмови кінчались горілкою, а потім, як водиться, піснею. Касир під гітару співав диким голосом „Солнце всходит и заходит”. — ”Ну, що, як вам подобається?” — „Нічого”. — Я не пропаду: коли, що трапиться, — зараз в оперу. Всі вже були п'яненькі. Я нічого не дізнався, бо ніхто нічого не знав, і з тяжким настроєм поїхав додому. Темніло, почався густенький дощ, небо хмуре, погане як настрій. Пройшло кілька день, а віз стояв на місці. Пошта й телеграф закриті, банки не функціонують, — ми одрізані від артистів в Олександрії, рішили поставити спектакля. Сяк-так, підібрали артистів на „Безталанну”. Перед початком я відійшов від завіси подивився в залю — повно! Ну, думаю, хоч тут повезло. Дзвоник... За лаштунки прийшов депутат і заявив, що зараз почнеться мітинг.. Ми пішли до додому. Ранком до мене приїхав міський голова Трегубов і дав мені 150 карбованців, які я роздав трупі.
Тільки через два тижні ми вибралися з Полтави і прибилися до Одеси. Тут була ще більшаго розруха, а все це не сприяло театральній справі. В суботу 17 грудня біля кав'ярні Лібмана кинуто дві бомби. Від страшенного вибуху все здрігнулось і кинулося врозтіч. Я йшов до театру й був близько Колодязного провулку. Уявляючи собі, що стріляють по Дерибасівській вулиці, захоплений загальним панічним жахом, я добіг до Колодязного провулку і став за ріжком. Візники наскакували на людей, дехто падав, біготня, крик, паніка, гуркіт від закривання жалюзів... Не важко уявити собі, чи до театру було...
У грудні я звернувся до орендарів театру з такою пропозицією: „Бедственное положение театра, происшедшее от погромов, увеличивается еще больше тем, что все население Одессы терроризировано, и одни совсем уезжают из города, а другие боятся вечером выходить из дому. С сегодняшнего дня, как это достоверно известно, прекратятся спектакли в Сибиряковском и городском театрах.
„Сняв русский театр при совершенно других условиях жизни во всей России, я приехал в Одессу для выполнения контракта. При таком положении, в каком Одесса находится сейчас, во всех отраслях торговли и промыслов — все несут колоссальные потери. По всем этим причинам театры пусты, и актеры, и антрепренеры неминуемо должны разориться и в конце концов голодать. При таких условиях невозможно больше ждать, — нужно заблаговременно разрешить этот кризис взаимопомощи всех заинтересованных в том, чтобы театры действовали и чтобы артисты не голодали. Тут нужно уже не условия исполнять, а спасать людей! Для этого все участники должны нести убытки, а не один человек. Следовательно, мне, моей труппе, и арендаторам театра необходимо нести одинаковые убытки. Театр стоит 150 рублей, вечеровые расходы — 80 р. и труппа — 133 р. Итого 363 р. Вечеровые расходы мы уменьшить не можем, так как они слагаются из разных форм труда. Поэтому 80 р. должны быть погашаемы ежедневно и обязательно, какой бы сбор ни был, а потому этот расход из всякого сбора должен быть прежде всего пополнен; остальной сбор должен быть разделен поровну между труппой и Г. Долиновым. Так должно быть до тех пор, пока сборы не войдут в норму расходов — 363 р. и только то, что будет свыше этой суммы, получаю я и Карпенко-Карый, играя до того времени безвозмездно. Если бы сборы были меньше суммы вечерового расхода, то я доплачиваю недостающую сумму лично сам и, кроме этого, принимаю на себя уплату жалованья всем рабочим. Затем, когда жизнь войдет в нормальное течение и сборы превысят 363 р., — вся сумма, превышающая эту цифру, поступает — в погашение платы за театр — Долинову, пока будет покрыта полностью плата за театр”.
3 антрепризою погодились на підставі викладок, що я зробив. Тоді я звернувся до трупи з такою пропозицією: „Починаючи з десятого жовтня по день приїзду до Одеси, я втратив три тисячі, а приїхавши до Одеси, щодня несу колосальні збитки. Діло йде до того, що далі я не зможу виконувати своїх зобов'язань. Я звернувся до антрепренерів-орендарів театру Долінова та Дідицької, з такою пропозицією: з вечерового, збору перш за все вираховується видаток, який зменшити неможливо — 80 карбованців, решту ділиться між орендарями й трупою до того часу, поки збори не піднімуться вище 363 карб.; далі все, що вище цієї суми, йде орендарям на поповнення недоборів за театр, а коли цих сум не хватить, то добирається з моєї застави (2.000 карб.). Коли б Долінов та Дідицька не згодились на це, то далі я не грав би, але вони згодились, і тепер ми гра’ємо на цих умовах. З сього боку я буду працювати вкупі з Іваном Карповичем, підтримуючи трупу безплатно. Може кому все, що я пропоную, не подобається, — прошу подати свою думку, як вийти з цих обставин? При цьому повідомляю трупу, що Дмитро Петрович Ляшенко, ідучи назустріч моєму бажанню продовжувати діло за таких тяжких умов, з свого боку відраховує з вішалки половину, яка йде на користь трупі”.
Трупа згодилась, я згоду цю закріпив у нотаря, і сезон закінчили. Орендарі одібрали все, трупа теж. Ми з братом нічого не заробили, а навпаки — втратили за два тижні три тисячі (маючи право не платити трупі на підставі форсмажора). За 1 - місяці одеських недоборів 6 тисяч, заставу антрепренерам 2 тисячі заставу, градоначальству 2 тисячі, — разом 13 тисяч збитків. Фірму врятували і з честю виїхали на постовий сезон спершу до Херсону, а на другу половину до Миколаєва. У піст нам пощастило: в Херсоні, за 12 вистав, валового взято 7.800 карб., у Миколаєві — 8.400. На празники переїхали до Вознесенського. Я поїхав до Одеси провідати свого сина, що вчився в реальній школі св. Павла. Од'їжджаючи, я зайшов до брата Івана; він був як і завжди, бадьорий духом і веселий, виглядав багатирем. Іван взагалі був атлет, найсильніший у сім'ї: він гнув підкови! До Вознесенського я повернувся напередодні свят. Зайшов до брата і не пізнав його: пригнічений вигляд, блідий, смутний, з якимсь жахливим передчуттям. Лівою рукою держався він за серце боявся поворухнутися, немов під серцем був гострий ніж. „Що сталося?” - питаю. „Захворів зненацька, болить отут-о”, — він показав мені місце, де селезінка. З цього часу він танув і хилився, мов під корінь підрубаний дуб.
У Вознесенському діла були порядні. На „проводи” ми виїхали до Таганрогу на місяць. Проїздом я зняв Катеринослав з 29 червня до 1 вересня. В Таганрозі діла були хороші. Після Таганрогу на шість вистав ми завітали до Ростова. Братові було то краще, то гірше. З Ростова трупа роз'їхалась на відпочинок. В Ростові я востаннє бачив Костя Стояна, він вийшов з Московської опери й професорував тут у музичній школі. Скоро після цього він виїхав до рідні в Болгарію й там помер. Я заїхав у справах до Одеси, забрав сина й поїхав на хутір до Івана.
В Єлисаветі був друг нашої сім'ї — Панас Івановч Михалевич, відомий лікар. Брат заїздив до нього, і той сказав Іванові, що він має опух селезінки. Братові Петрові, що жив тоді в Єлисаветі, Михалевич сказав: „По моему, дни его сочтены — у него рак селезенки”. Так і сталось. Ця смертельна хвороба почалася з селезінки, тяглася півтора роки й надто мучила сердешного. 
XXXI
Катеринославський сезон був чудовий, та не на радість: братові було все гірше, а це впливало на мій настрій. Дивитись як тане любима людина й не могти подати допомоги, — це така мука, про яку тільки той знає, що переживав такий скрут. Трупа переїхала до Харкова, де грала в цирку Грікке. Діла були порядні. Тут вперше я випустив небогу — Садовську (доньку покійной сестри) в ролі „Наталки”: вона була так схожа з покійною матір'ю своєю, що ми з братом, стоячи за лаштунками, плакали.
Карому погіршало і товариство дало йому відпустку.
От він і зараз у мене перед очима: сидить на бульварі, що біля „Слов'янського готелю”. Вигляд безнадійний, сумний. Актори компанією підходять до нього, намагаються розважити, розвеселити... Передчуття хвилює його, а вся істота прагне до життя і творчости. Душа й тіло немощні... Тяжко мені... Я розумію сумний погляд його розумних сірих очей... тяжко мені...
Через півмісяця він знову почав грати. Виходив на кін немощним, а серед вистави ставав бадьорішим: нерви напружувались, він виставляв всі батерії свого сильного орґанізму проти тяжкої нездоланної хвороби.
Після Харкова трупа переїхала до Кременчука. Карий поїхав відпочить і розважитись до Києва. З Києва він писав мені.
„Тільки сьогодні почуваю себе краще і пишу, дорогий брате. Будь здоров з новим роком! Сьогодні випік одну ніздру електрикою. Через 7 день випечу й другу, це буде сьомого, і сьомого ж виїду до Назара (син Карпенка-Карого. П. С.). Там пробуду 8, 9 й 10, а 11 виїду до Умані (з Кременчука ми переїхали до Умані), де очевидно буду грати, принаймні, до першого лютого. Хіба, не дай бог, переміниться стан здоров'я. Я буду мати з собою закордонний пашпорт і, як тільки не буде краще, катну в Берлін, а покищо не лікуюся. Щодня буваю 2 години у Чикаленка, а коли я не піду, то він буває у мене, бо мешкає близько. Не споримо зовсім. Коли я з ним не згоден, то промовчу; очевидно, він так само. Зовсім нігде не буваю, а через те не знаю які театральні діла. Відомо, що до празників у Гайдамаки були сильно погані діла, та й на празниках кепсько. Лисенка бачив у Жені. Говорив, що Микола зняв на піст „Театр грамотности”.
З Кременчука ми приїхали до Черкас, а на кінець сезону в Умань. Сюди на десять вистав приїхав Карий. Тут він кінчив свою артистичну діяльність: він уже більше не грав. Після уманських гастролів Карий виїхав на свій хутір в Херсонщину. От що писав він від 16 лютого: „Любий брате! Завтра їду до Єлисавету, а через три дні, відтіля — в Ялту, з божою поміччю — шукати кріпости тіла, бо я найбільше і потеряв іменно кріпость тіла: „Дух бодр, — плоть немощна”. Ще не бачився ні з ким і не знаю, що скаже Афанасій Іванович, але сам я інстинктовно чую, що мені треба сонця і тепла і що під теплим сонцем півдня мені стане легше. Надоїло хворать. Хочеться працювати, бо без праці скучно, а через безсилля трудно сидіти, навіть за письменним столом. От і зараз — тільки що сів, а вже голова важка!.. Взагалі, одначе, можу сказати, що мені не гірше, а краще; хоча це краще таке мале, що ледве я його помічаю, а все ж таки помічаю, що мені ліпше як було. Звичайно, в один день не поправишся, і коли треба було цілий рік, щоб так ослабнути, то мабуть не менше треба буде, щоб оправитись.
„В Ялті мені буде скучно, це я знаю зарані, бо я не привик так собі лазити по світу, і якби тут було тепло, то я б зостався на хуторі, бо тут і уютно, і приятно, і не скучно. Я тепер хотів би здоров'я більше всього. Будь здоров. Кланяйся від мене всім. Мові скажи, що коли у піст не будете грати, то нехай приїздить на хутір, — місце найдеться. Твій Іван”.
В Умані ж таки я одібрав першого листа від брата Івана з Ялти, писаного 23 лютого: „Дорогий брате Панасе! Приїхали ми в Ялту 20 лютого. Ще не устроїлися, бо той пансіон, що ми мали заснувати там своє мешкання, занятий до другого березня. Другого березня ми туди переберемося, а покищо живемо в Гранд-отелі і платимо 1 - карб, в сутки. Доїхали більш-менш спокійно, хоча пересадкою на Синельниковій перебились сильно, бо прийшлося там міститися 9 годин. Зате море було тихе.
„Будущий наш пансіон — на Арнаутській вулиці квартира госпожі Радомської. Платимо: кімната — 30 карб. і все готове по 40 карб. з носа, ітого 110, та ще деяких росходів рублів на 15 набереться.
„У Ялті зараз холодно, як у псарні. Кажуть, що так давно не було, але все ж таки, закутавшись у тепле пальто і насунувши шапку на самі вуха, я сидю по три години над берегом і слухаю, як реве море, і дихаю тим мілким дощиком, який несеться по бульвару вітром від хвиль, що розбиваються об скелі. Гори в снігу, але все готовиться до весни, — от-от і весна почнеться. Я почуваю себе, здається, ліпше і жду з жадобою сонця та тепла, бо певен, що вони мене підтримають.
„Крамаренка ще не бачив, бо не зібрався оповістити його про себе. Нема гірше, як сидіти сорокою на тину. Коли б уже устроїться на кватирі, тоді якось і мислі інакше реаґують. Будь здоров. Софія та Іван”.
Я все сподівався, що брат одужає, і вів переговори з літнім Київським театром, що в Купецькому саду. Зняв його на літо 1907 року з першого травня і, скінчивши сезон в Умані, поїхав до Києва підписати умови. Підписавши умови, я виїхав до Єлисавету, де мешкав до останніх чисел квітня. Тут я одібрав ше чотири листи від брата з Ялти, які й подаю:
„22 бер 1904. Ялта. Любий мій брате Панасе! Безмірно дякую тобі, мій коханий, за твою сердешну щиру турботу про моє здоров'я, за твої любі листи, так благодатно впливаючі тут на мій нравственний настрій. Прошу тебе вибачити, що я не так, як слід, часто одповідаю тобі, але уваж мені, бо я буваю в такім стані, що пари слів не зв'яжу.
„Ми їхали сюди і, як дурень, думкою багатіли: приїдемо в Ялту, а там тепло, а там сонечко і світе і гріє, трава зеленіє, квітки цвітуть і пташечки щебечуть... І разом з ожившою природою оживали і сами; і так мені здавалося, що досить забачити картину повної весни, досить дихнуть благодатно теплим повітрям півдня, як я стану зразу на бистрі ноги й видужаю... Аж ось тобі... Приїхали в Ялту: гори в снігу, сонця нема, слякоть, холод; хмари висять над головами, пусто і сумно як у великому городі на перший день великого празника... Така обстанова має препоганий вплив. Щодня ждеш, що завтра буде краще, а завтра так само, і знову мучиш себе надією, що завтра буде краще... Сьогодні наче найкраще, але все ж таки ще не весна. Звичайно, що у вас ще гірше, але у вас ми знаємо, що до травня нічого сподіватись тепла, а тут Ялта — наша Рів'єра, і таке робиться хоч з хати не вилазь. Либонь вже повертає на краще: Завтра... бач, так привик надіятись на „завтра”, що й тут не видержав!.. У всякім разі я не думаю тут довго зоставатись, бо сильно скучно. Мені здається, що на паску (22 квітня) і в нас буде тепло, принаймні близько до тепла, а через те я приїду на паску додому. Дома веселіше і спокійніше. Я, знаєш, не привик жити у пансіоні, і мені тут не добре, але перемінити вже не можна — мусю терпіть. Нема тої недоторканої самостійности, до якої я привик. Скрізь підлягаєш під загальний смак, а це вже чорт батька зна що. Хто його зна, може, живучи в готелі було б ще гірше, а тільки там є привичка: незалежність. Лічусь, як я тобі, здається писав, водою, електричеством і світом, але толку ще ніякого не бачу. Може буде толк, а поки нема. Почуваю себе, навпаки, гірше з того часу, як став лічитись. І так завжди: доки не лічусь — доти й краще мені, а як почав лічитись, так і гірше... Очевидно, мене угнітає процес ліків і та залежність від ліків, яка скрізь є. Наприклад: треба встать в таку пору, коли я привик ще спати, треба зараз наїстись, і в клозет піти, щоб в лікарні не захотілось, а всі такі примуси роблять неприємне гнітуще вражіння. Сьогодні себе почуваю краще і пишу оце вже третій доволі довгий лист; але вчора так було погано, як ніколи. Сьогодні іздив до Лівадії може гарне повітря мене освіжило. Пиши мені, брате, без счоту з тим, чи одповів я, чи ні, бо я б і рад іноді писати, та несила.
„Немало ми сміялися з твоїх порівнань в листах, де ти пишеш про інтеліґентні трупи... Від Чикаленка я листів не маю і знову йому не пишу. Ох, коли б здоров'я мені вернулося, я б на них не перо підняв, а дрючок-перо! Багато накипіло, та сили нема висловити лютість сатири. Будь здоров. Цілуємо тебе, С., І. Тобілевич”.
Лист від 31/III — 1907. Ялта.
„Любий мій брате Панасе! От уже послідній день марта, от уже я тут сидю 40 день і жду живущої і цілющої сили від повітря і сонця, — а їх нема й нема. Днів три оце було хоч сяк-так; один день, навіть, тепло, а зате сьогодні зовсім нагадує Харків в грудні місяці: і так же сиро, і так само холодно ще й дощ моросить, як через густе сито, а гори насупились, а хмари неприятно висять — мов хотять плюнути ливнем... Брр... Аж мороз по кожі йде! І до всього цього тут у хатах якось особливо холодно, неначе у погребі сидиш. Скука невимовна, як болотяка у Бобринці. Соня розказує пансіонерським бабам твої анекдоти і тим розважає себе; а це зараз сидить і дуже прудко крутить руками, неначе суче дулі, а придивишся, — вона в'яже кружево. Вже 8 годин вечора. Ми тільки що пообідали. Обід мені не подобався, і я зараз буду їсти яйце і кисле молоко по способу Мечнікова, т. є. їсти я буду по собственному способу, а молоко приготовлене по способу Мечнікова... Через шість день я кінчаю купатись. Послідні 12 ванн я взяв углекислих і мені, здається, трохи легше, принаймні, я наче бадьоріший. Кожний вечір у цей час пишу листи і не втомляюсь. Переписуюся з Комарем19 з поводу продажі ІІІ і IV томів. Уступаю 60 %... Га? Чи ти нічого не скажеш?.. Еге, так от уступаю 60 % і то ще, мабуть, не куплять, бо щось крутять. От що значить — свобода, от що значить — дозволили видавати українські газети, а перше — ”Киевская Старина” з поміччю Чикаленка купила б, а тепер де там купувати такі речі, що тичуться до культури. Жди, коли ті овочі будуть, а тут треба політику розпроважувать! Політику серед некультурного, неграмотного народа, серед народа, який на питання: якої ти нації — одповідає: православної. На від'їзді з Умані я умовився з Костюченком20, щоб він взяв на себе комісію продати перший і другий томи, або в Харкові, або Маркевичу21 за 2 тисячі, а що вище цієі суми — то йому. Очевидно, або забув, або роздумав, бо відомости про це не маю, а через те, що він згодився, мені самому починати переписку ніяково було, щоб не пошкодити умовам. Тепер же, прождавши довгий час і не маючи одповіді, буду писать до Маркевича, а може пізніше сам заїду до Полтави. Та І і II томи мене не турбують, бо я певен, що їх скоро куплять, а хоч і не куплять, то я потерь не маю. А от 3-4 т., що лежать в „Обществі печатного діла”, треба продать. За що продать, то продать, аби хоч даремно не пропали, бо це общество, не знаю чи я тобі писав, хоче зовсім ліквідувати свої діла... Така то рахуба! Чикаленко знає про ліквідацію, пропонував мені вислать все видання, яке осталось на складі общества — в „Київську Старину”. Але варт палац Паца, а Пац палаца!..
„Ох, як би я хотів, ой, як просю бога, щоб вернулося хоч половина булого здоров'я!. Скучно без праці, а працювати, мабуть, не зможу. Думаю ще поїхати на Кавказ.
„Ванни углекислі тут іскуствені я брав і почуваю себе легше, то, мабуть, натуральні з підогрітого нарзану підняли б мою енерґію. Тут доктор Іванов, що має лікарню, радить їхати; а зо мною разом в однім пансіоні живе, пам'ятаєш, кавалерійський офіцер Роговський, — так він каже, що йому і спину пекли, і що не робили — не помагало, а на Кавказі за три неділі ванни нарзану оживили, і нині — як лут. Рішив виїхати звідціля 17 і, очевидно, 19 буду переїздити кур'єрським в Єлисавет. Жду — не діждуся. Надоїло на курорті без курорта. Буд здоров. Твій І. Тобілевич”.
На страсному тижні брат проїздом на хутір заїхав до мене. Вигляд у нього був тяжко хворого, хоч він і бадьорився. Видимо він погасав, і мені було тяжко дивитись на нього. Я почав втрачати надію на те, що він одужає. Радив йому зараз же їхати за кордон.
Після свят я виїхав на сезон до Києва. Діла були дуже хороші, та вони мене не цікавили: всі думки мої були там, біля хворого брата. Всі листи його були песимістичні. Подаю останнього листа від 26 липня. Лист жахливий, гнітущий...
„Любий мій брате Панасе!
„Ох, братіку, як мені тяжко терпіти хворобу — одному богу відомо! Та ти своїм рідним серцем це почуваєш. Спасибі тобі за твої рідні листи. Пиши, мій любий. З першого липня я очевидно простудився і в мене знову почало боліти з лівого боку в області селезінки, а іноді в грудях і в шлункові зовсім так, як буває літючий ревматизм. Апетиту нема, але їм разів п'ять у день — прямо сказать — знехотя. Енерґії нема, хоч ще сам і встаю, і одягаюсь, і проходжуюсь, але . . . погано. Написав у Берлін в клініку Боаза, чи можна його застать. Треба взять паспорта. Це можна зробить у київського губернатора. Нехай Костюченко розпитає, я пришлю паспорт. Це тобі легко зробити при знакомстві, бо як посилати в Херсон, то поки получу — замучусь. Напиши мені про це зараз.
„Петро22 приїхав худий. На галушках, на затірці та варениках він поправляється видимо. Годує мене перепелами, а вчора навіть, бекасів набив. Сьогодні я маю жаркое з хорошої дичі, — славний хлопець! Як не зледащіє — матимеш на старість утіху, Дай боже!
„До першого липня я себе почував прямо виздорозляючим і — на тобі — такий поворіт. Опанас Іванович23 заслаб, ще не справлявся: чи тиф, чи тифоїд. Жду листа від його сина Фані... А, боже мій, боже, помилуй нас! Постройка подвигається, але й гроші, як крізь пальці, течуть. Огорожа в сажень заввишки 40 погонних сажнів уже готова. Ворота, фіртки, наборки такі, що й на 500 верстов немає. Воно зразу здається, що це лишнє, але жить в руїнах тяжко. В пристройці я маю: кухню, кладову й дві кімнати, коштуватиме більш 3 тисяч. Ліс на 1.300 крб. дали у борг, аби здоров'я — виплатю...
„Як би я хотів тебе, мій любий, бачити!.. Думаю, як буду жив, приїхати у Полтаву в часи вашого там пробування. Може разом продам І-ІІ томи для видання окремими п'єсами.
„Урожай неважний. Будь здоров. Пиши за паспорт скоріше. Як одберу відомість, що Боаз у Берлині, — поїду. Якщо у мене рак, то операції робить не буду: все одно помирать треба.
„Твій всім серцем Іван. Всі тобі кланяються”.
17 серпня я одібрав телеграму: „Буду суботу Києві Іван”.
Не зумію передати нашої зустрічі. Це був не Іван-велетень, а тінь його. Він ішов підбільшено бадьоро й питливими очима дивився на мене. Треба було зібрати на поміч всю силу енерґії, щоб не розридатися, побачивши його лице, на якому було написано: „мані факел фарес”... Ми обнялись. У грудях моїх колотило, я ледве здержував себе. Дружина братова ішла рядом і здавалося, почувала те, що й я. Поїхали в отель Кане, де я зняв для брата номер. Я побіг до друга нашого, лікаря Підрізана, й попрохав його влаштувати консиліюм. Якась надія на чудо ще тліла в мене. Я сповістив Чекаленка й інших знайомих про приїзд брата. На консиліюм прийшов Підрізай з Яновським. Брат заявив їм: „Щоб не сказали ви мені, я в Берлін все одно поїду”. Цілу годину лікарі обдивлялись хворого. Яновський сказв мені: „Що б конче вирішити про його хворобу, треба зробити аналізу шлункового соку. Про те, що у нього рак, одно тільки ясно говорить, це те, що він так довго й безнадійно бореться з хворобою”. Я спитав, чи може хворий доїхати до Берліна? І Яновський відповів, що у хворого ще сильне серце.
Другого дня, 19 серпня, я виряжав хворого за кордон. Ми, обнявшись востаннє, кілька хвилин говорили пошепки один одному в ухо. Я здержував себе всіма силами, поцілував його в руку й перехристив. Сіли у вагон... Останнє коливання білої хустки і кур'єр умчав від мене того, кого я так любив... Вечером ішла п'єса „Паливода”, що її написав Карпенко-Карий. В театрі повно, і такий здоровий регіт, що трусилися стіни; а той, що дав такі хвилі щастя й забутті від життьових незгод, — їде прибитий, немощний... Це колупало мій мозок... Цілу ніч я не спав. З Варшави я одібрав листівку від братової. „Дорогий Панасе! Сьогодні в 3 години дня ми в Варшаві. Іван бадьоро переносить дорогу. Усю ніч спав добре, болю не було, тільки сильна слабість. Зараз сідаємо на загряничного кур'єра, що, кажуть, без пересадки має нас завтра о 8 годині ранку завезти у Берлін. Напишу. Софія”. Я ждав звістки з Берліну, яку й одібрав 26 серпня. Братова писала: „Любий і дорогий брате Панасе! З божою поміччю та совітами добрих людей добрались, ми з Іваном благополучно до Берліну. Іван всю дорогу спав, так був утомлений, але у Варшаві нізащо одпочивать не захотів і ми, пересівши на загряничний поїзд, поїхали дальше. Місце в спальнім вагоні, слава богу, ще захватили. Поїзд летів, як скажений, і ми, сівши у Варшаві в 4 години після обіду — в Берліні були в 8 г. ранком. Заїхали в отель „ Москва”, де за 7 марок найшли маленьку кімнатку. Після дороги Іван ліг, а я шатнулася шукати того переводчика, що нам Євген Харлампович рекомендував — не застала його дома, сказали, що завтра лиш буде. Ждемо до завтра. Назавтра іду до нього пораньше, застаю, балакаю й бачу, що це звичайний собі мішуріс — просто лакей з дубовими нервами. Все ж таки розказую йому все і просю, щоб він прийшов поговорити з хворим раніше, ніж повезу його до професора. Прийшов після обіду, договорився везти завтра в половині дев'ятого. Добре. Ми встаємо рано, щоб не спізнитися. Іван одягнений сидить і в лихорадочнім стані жде час, другий — нема. Уже 8 — нема; уже 9 — нема. Лечу до нього, а він і не думає навіть їхати. Яка подлість! „А разлі так можна їхати до професора зря? Нужно прежде мочу ізследовать” Так ви ж обіцяли, що поїдете сьогодні. „Обіщал? я не міг обещать такой глупости”. Біжу додому. Уже половина десятого. Що робить? Тут у Івана стрепенулась давня рішучість, він встав добре вилаявся і сказав: „їдемо сами”. І ми поїхали. Прийом ще продовжувався, і нас прийняли послідніх. Світ не без добрих людей усюди. Зараз же найшлась дама — полька, що помогла мені об'яснити дещо асистентові по-німецьки: хто ми і звідкіля, а як прийшла черга нам іти до професора, а ця дама вже пішла собі, то я в критичну хвилю усе розказала Боазові по-французьки. І де у мене набралось красномовство: в час звичайний мені здавалось, що я усе вже забула, а то — де слова бралися сами собою! Іван був в восторге, бо перед тим, як іти ми читали псальм Давида: „Не бойтесь и веруйте: в ринуту скорби он поддержит вас и сам поведет вас туда, где будет спасен от нужд ваших, и не вы говорить будете, а бог будет говорить устами вашими.” Після осмотра Боаз сказав, що зробить усе, що знає і зможе, щоб урятувати слабого. Сказав, що не можна определить, що за хвороба, а треба понаблюдать хворого і для цього потрібно, щоб слабий зараз же їхав в його клініку, і дав адресу. Ми зараз же з Іваном поїхали. Тут його поклали в чисту і м'яку кровать, укутали двома одіялами пуховими, дали подушку з гарячою водою, бо він змерз страшенно, поки доїхав, і зараз же заснув. Тоді я поїхала забрати у гостинниці свої речі і розплатитися. Це заняло не мало часу, бо страшенно далеко. Коли вернулась, то Іван уже не спав і був по обіді. Хвалився, що виїв усю порцію такого супу, якого зроду не їв. І от ми вже тут третій день сьогодні. Щупають у Івана бідного всі боки. Учора була тяжка штука — викачування соку шлункового. Іван переніс це мужньо, але в результаті це його дуже ослабило й знервувало. Він цілий день в полусні. Біда, що розстройство шлунку не перестає помимо того, що дають йому нужні лікарства: воду задержующу, вино червоне, порошки якісь і нічого сирого — ніяких фрукт, крім вареної чорники.
Боже мій, боже! Що то з того буде? Вони ще нічого не говорять, що у нього. В кожнім разі на цім тижні це виясниться. Я тільки бачу, що Іванові не легче, хоч діло тут поставлено дуже серйозно. Ціна за ліки і содержания — страшенна. Я злякалась, як побачила цифру: за 1 день за нас двох — кімната і харчі - 32 марки, професорові щотижня 60 марок, а лікарства окремо. 
Ну, що робити! Нехай лічать. Цілую тебе міцно. Любяща сестра Софія. Пиши. Дай цей лист Марії. Я не маю часу часто писати, бо кожну хвилинку біля хворого. Так натупаюсь за день, що й нема коли писати. Оцей лист тобі я пишу три дні, бо знаю, як ти тривожешся”. 
Останнього листа я одібрав 31 серпня. Цей лист подаю як бюлетень останніх днів життя нещасного брата.
29 серпня Берлін.
„Дорогий Панасе! Не маю нічим веселим тебе порадувати. Навпаки, — Іванові все гірше й гірше. Боже мій, і яка це страшенна хвороба у бідного Івана. І якими вона іде скачками від початку і до сього часу. І які страждання і томления переносить він і я біля нього, то це тільки один бог знає... Вчора професор сказав мені, що можемо вже вертатись додому, що ця хвороба не піддасться ні операції, ні лікам. Іван аж зрадів, що його вже пускають додому, бо щодня хотів вже їхати, щоб тут не вмерти. Цього він страшенно боявся, дожидаючи, поки доктор скаже своє рішення. І от сьогодні вранці, після тривожної ночі, що він не міг заснуть ані крихти, а все пив воду, сьогодні він піднявся трохи на ліжку, та як закашлявся, як піде кров здоровенними кусками! І так багато, багато крови. Напревелику силу діжурний лікар, та сестра затамували. Я думала, що це вже буде всьому кінець. Слава богові, кровотік перестав, але вони кажуть, що нема ніякої певності, що це не повториться з більшою силою і... тоді...Івана поклали навзнич, і він після такої потері крови лежить білий, білий і як лід холодний. Боже мій, боже, поможи мені в тяжкій моїй годині! А що буде сьогодні вночі, а завтра, коли ця ніч пройде?.. Не даром я так страшенно боялась цієї подорожі: чула моя душа горе. Іван тепер заснув ніби, але щохвилини прокидається і ковтає лід, — тим тільки й живе сьогодні. Вони кажуть, що коли отак не повториться днів через 8, то можна буде їхати. Ох, дай то, господи, щоб він ще міг побачити свою рідну Україну і там уже померти, коли це неминуче судилося йому! Він сам цього вже бажає. Він уже бажає умерти і просить бога, щоб умерти скоріше, тільки не тут, не серед чужих, не на чужині. Це вже було б — до однії кривди ще кривда. Та ще до того друга думка мучить мене, що буде, як у мене не стане грошей? Бо, як не дай бог нещастя, то цих сім сотень, мабуть, не стане на всі розходи, — тоді буду тобі телеграфувать. Не пошлю листа цього сьогодні — побачимо, що завтра буде. 30-го ніч була дуже тяжка, але, слава богові, крови не було. Страшенна тільки слабість, що ні рукою, ні ногою не можна рушити. Вчора за цілі сутки випив тільки півстакана молока холодного по - ложечки через кожні 5 хвилин. Вночі температура була 38,6, ранком 37. Це — теж багато задля такого ослабленого організму. Вночі від 9-ти до 3-х спав спокійно, і я могла заснути теж і, навіть, рішила роздягнутися, бо ці дві ночі провела зовсім без сна. Кажуть, що треба не менш як 8 день, щоб ці сосуди, що там порва лись, змогли затамуватись. А порвалися вони по причині загальної слабости тканей від цієї підлої хвороби. Ох, боже, коли б хоч додому живого привезти! Він уже тепер зовсім як мертвий. Уночі сьогодні марив і бачив себе то там, то там, між великим громадянством, то в Києві, то на Волині, і все став угору дивитись. Які ж це тяжкі часи наступили... дай сили, боже, перенести. Цілую тебе і обнімаю, мій голубчику. Сьогодні вранці я одібрала твого листа. Читала його Іванові і вдвох плакали. Іван тебе цілує. Софія”.
31 серпня після вистави трупа о 1 годині ночі окремим пароплавом виїхала й 1 вересня почала вистави в Чернігові 2 вересня поставили „Хазяїна”. Після вистави я одібрав від братової рокову телеграму. Ivan vient de mourir. Emporte corps a Nadejda. Mercredi serons a Alexandrovo viens ranconter, aporte 300 roubles manque argent pour finir vouage reponds telegramme Sopfie.
Я відповів, що у вівторок курє'ром їду на Олександрово. У Києві я зайшов до правління залізниці, і просив начальника дати наказа, щоб нігде не затримували труни з покійним. Начальник залізниці прийняв мене. Дякуючи його розпорядженню, труну чіпляли навіть до скорого поїзду, і в п'ятницю ввечері покійний був уже на станції „Шестаківці”. На „Фастові труну зустріли Лисенко, Чикаленко і ще дехто з громадян. На „Шестаківці” все було готове. Нас зустріли Садозський, син покійного Юрій і кілька сусід. Труну поклали на воза. Дві пари волів сірих, рогатих, запряжених впростяж, тихим кроком повезли покійного до Кардашівської церкви. Уже смеркло. Всі мовчали і йшли за труною. Степову тишу від часу-до-часу порушував смутний рев волів... За околицею сумну процесію зустріло духовенство і селяни з хрестами. Тіло занесли до церкви, а на другий день, одслуживши заупокійну літургію, селяни занесли труну до хати небіжчика. Тут відслужили панахиду й понесли небіжчика на Карлюжинське кладовище, де поховали рядом з батьком... Кінчаю словами Садовського, що були написані на вінку: — ”Нехай твій дух великий вітає над обездоленою Україною.”
Увечері ми з Євгеном Чикаленком кур'єром виїхали до Києва, де він зостався, а я поїхав до Чернігова.
XXXII
В Чернігові я почував себе самотнім і в мене почала назрівати думка стати анахоретом. Щоб розважатись, я вивчився їздити на вельосипеді і щодня робив верстов по двадцять. Діла в Чернігові були хороші. Після Чернігова ми зняли Полтаву, де грали 1 - місяці; на грудень переїхали до Кременчука, а празники й до великого посту грали в Харкові. В Полтаві нас приймали хороше. Порадившися з громадянством, вирішили дати виставу пам'яти небіжчика Карпенка-Карого, — прибуток покласти за основу капіталу, який призначити на премії імени Карпенка-Карого за кращу п'єсу, що її ухвалить обране жюрі. Прибуток від вистави був біля 300 карб. Після вистави були промови. А Панас Мирний читав свою поезію „На вічну пам'ять Івану Карповичу Тобілевичу (Карпенку-Карому)”:
„Чи то давно було, як ти 
З талановитими братами
Вітав у нас?..
Далі П. Мирний згадуваз театр Карпенка-Карого й цілу ґалерію його персонажів:
Кого не бачили ми там?
І „Наймички” лихую долю,
І „Безталанну” з її горем,
Страждання, муки, регіт, гам
Та витівки життя людського, — 
На лихо наше, більше злого, 
Ніж доброго, — і ті надії,
Що ними люди серце гріють...
Все те пройшло тут, перед нами — 
Живе, яскраве, та блискуче,
Як промінь сояшний з-за тучі,
Чи світ зорі поза горами.
На вечірці після вистави від громадянства поступило 130 карб.; Сергій Іванович Васильківський подав ініціятиву й перший дав 50 карб. Виголошували багато промов, вихваляли покійного... А я думав про те, що краще злиденне життя, ніж велика посмертна шана.
Як хотів небіжчик жити!.. — „Хоч би поганеньким старичком, та пожити ще трохи”, — говорив він і все шукав хоч крихти здоров'я...
Всі гроші від вистави і громадян передали Дмитріеву. По смерти Дмитрієва його дружина внесла гроші в Полтавський банк, де вони й були анульовані.
У Харкові товариство грало в театрі Львова. Цього сезону в Харкові зібралось аж три трупи: Сабініна, що грала в цирку Нікітіна, Суходольського, який оташувався у Грікке, і наша. Всі трупи вийшли без збитків.
Губернатор ніяк не хотів дозволити нашим музикантам євреям жити в Харкові. Я разів зо три ходив до нього — не приймає: сидиш від одинадцяти до трьох, виходить чинуша й заявляє „прийому не буде”. Послав я губернаторові міську телеграму. Поліція повідомила мене, що губернатор дав дозвіл тільки до 1 січня. Це виходило — на сім вистав. Куди ж дітись потім? Зайшов я на празники до одного приятеля й розказав йому про свою пригоду. „А може я тобі допоможу — почекай мене”. Через півгодини приятель вернувся й каже: „Тривожити музикантів не будуть, — дозволено жити до посту”. Я поцікавився подробицями. Виявилось, що моєму приятелеві губернаторська cherie винна 15 тисяч карбованців, строк платити відсотки — 28 грудня, а платити нічим — просить одстрочити, ну й погодились на тім, що коли оркестрі Саксаганського дозволять жити в Харкові до посту, то й платню відсотків одстрочать. Баринька ударила до губернатора в „дріт” і генерал Пешков „почтительно” згодився „музикантів не тривожити.”
На піст зняли Херсон на першу половину, а на другу — Єлисавет. З 1 травня, ще в кінці минулого літнього сезону, я підписав контракта по 1 вересня на Київський літній театр Купецького саду. Театр цей за літо давав купцям прибутку більше як 15 тисяч, крім вхідних у сад.
Діла в Херсоні були хороші, а настрій мій був тяжкий: тоскно і самотно, тягнуло від людей кудись на пустельний острів... „А мир навісний нехай скаженіє”... В Єлисаветі настрій цей ще підбільшила смерть брата Петра. Я пролежав тиждень. До лікарів я не звертався: — хворість певне була нервова: голова свіжа, а тіло все — наче кригою вкрито.
Діла спершу були хороші, але в кінці посту почалась епідемія сипняка, і збори підупали. Але трупа виїхала до Києва з заробітком. У Києві я поставив п'єсу Володського „Панна Штукарка”. П'єса слабенька, а публіці подобалась, не вважаючи на те, що газета „Рада” страшенно лаяла п'єсу. Зимою, коли п'єса ця йшла в Троїцькому театрі, „Рада” її хвалила.
На прохання товариства довелося залишитися на зимовий сезон. Я зняв Мєнськ з 1 жовтня і Могилів - на - Дніпрі — з празників. Перед кінцем літнього сезону до мене приїхав приятель; він прочув про мою нервову хворобу, і повіз мене розважитись по всьому берегу Крима й Кавказа, — до Батума. Чудова подорож! В Ялті я ходив подивитись на той пансіон, де жив брат Іван, їздили по околицях. Що за краса Суук-Су, а дикий Учкос та Учан-Су!.. В Батумі провели кілька день, їздили на чайну плянтацію „Чакву”. Завідувач плянтації — китаєць, з такою косою, що жіноцтво позаздрило б, частував нас чаєм... Гербатка, як кажуть поляки, без запаху й міцного настою. Китаєць завіряв, що коли запакований вистоїться то чудово пахне. Нам подобалась річечка „Чаква”, з такою чистою та прозорою водицею, що на глибині саженній видно маленьку рибку. Наблизився термін їхати на сезон і ми через Севастопіль подались: приятель на Полтавщину, а я до Мєнська. Тут наша трупа, не зважаючи на серйозний репертуар, мала середній успіх. Термін тут скінчився першого грудня.
Могилів був знятий з празників, і довелося на 15 вистав зняти Смоленськ. Тут ми не мали ніяких діл. По всіх клюбах інтелігенція грала в карти й театрами не цікавилась. Властиво кажучи, погано те, що справжнього театру нема, доводилось поневірятися по клюбах. Казали, що влітку в саду завжди грала російська або українська трупа і мала успіх. Зимою город скучний, народ, як ховрашки в норах, сидить по хатах. Українців — хоч би один!... Такий же город і Могилів губернський. На кілька вистав їздили до Рогачова. Збори тут були, та, на жаль, приміщення таке маленьке, що тільки сплачували видатки, навіть при повних зборах. Приймали краще, ніж у Могилеві, де діла були поганенькі. Тут був цікавий поліцмайстер, який „спасав Росію від крамоли”, виправляючи правопис цензурованих п'єс. Він, наприклад, не дозволяв писати на афіші „Хазяїн” і уперто стояв на тім, щоб писалося „Хозяин”. Сезон минав скучно... і серце поривалось на південь, де „Дніпро широкий миє круті береги.” Мене, змученого, тягнуло до ланів широкополих... Часто я не спав цілими ночами, лежиш з одкритими очима, а в голові — як у вулику бджіл, думок!.. У трупі нікого близького, а до стіни не заговориш ні про горе, ні про «младенческие сны”...
З ким проводити ідею? Всі зібрались тільки для заробітку... Це з одного боку, з другого — я дійшов до переконання, що в мене абсолютно бракує того честолюбства, що пориває людину першим бути хоч у селі, ніж другим у місті. Мене вабила самотність, бажалось хоч на час стати Робінзоном. З такою думкою залишалося чекати кінця сезону, і я чекав... Товариство на першу половину посту виїхало до Сум. Тут починається наша благодатна Україна, хоч і слобідська.
Діла були хороші, і товариство покрило Могилівські збитки, ще й заробило. Другу половину посту грали в Миколаєві. Діла теж були хороші. Товариші Празького полку часто вітали мене в своєму клюбі. Навіть градоправитель, адмірал Зацаренний, кілька разів закликав мене на обід. Він доводив мені, що „Слово о полку Ігореві” московського походження, але не дуже „вразумительно”.
Наближався кінець сезону й кінець моєї діяльности. Прощаючись із артистами ?? і публікою, я поставив бенефісом збірний спектакль: другу дію „Чорноморців”, третю дію „Суєти” і „Ковбасу та чарку”. Збор був повний. Піднесено мені альбома від товариства і чудову теку від публіки: на срібній дошці срібний барельєф Мельпомени, що вчила мене, як подобатись і зворушати серця людей; у правій руці в богині пальмова гілка, а в лівій — вінок, внизу напис: „Талановитому артистові від почитателів г. Миколаєва”. Казали, що головним ініціатором був Зацаренний. 
* * *
Панорама життя мого за 36 літ театральної діяльности розгорнулася перед читачем... З 1909 року починається нова історія, історія переродження нашого театру.
Війна і революція дали новий зміст для оповідання. Все це, коли здоров'я дозволить, виллється в додатковій історії мого життя.
На цьому я кінчаю і прощаюся з читачем. Прошу вибачити, коли чого и „не дописав”.
1930 року, 3 лютого
м. Київ. 