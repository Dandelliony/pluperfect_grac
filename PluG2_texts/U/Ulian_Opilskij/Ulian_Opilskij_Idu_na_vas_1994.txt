ІДУ НА ВАС
Історичні оповідання з часів князя Святослава (960 — 972 рр.)
І
ЗАКУП [Закупом звали на давній Україні-Руси невиплатного довжника, який ставав внаслідок невиплатности рабом вірителя. Ізгоєм — викупленого раба або сироту. - Авт.]
Над бистротечним Дністром западав вечір. Кривавий блиск розливався по небу. Білі баранчики виглядали у червоному сяєві, наче клуби диму пожежі. На хвилях жовтавої води видніли також червоні відблиски, а чорна стіна пралісу, що укривав правий берег ріки, окружала темною рамою краєвид. Берег сей був високий і стрімкий. Скалиста стіна спадала від лісу аж у воду та не давала проходу ні людині, ні звірові. Лівий, північний, берег опадав зате терасами до ріки; тут показувалися у безмежжі лісів плішини, поляни, борозди, а тут і там у вечірній воздух підіймалися дими.
Напроти стрімкої правобережної стіни стояло село. Щоправда, не дуже було його видко. Кожда хата стояла про себе, осторонь від других, окружена будинками, садом, невеликим полем, — усе те неначе вправлене у спільну оправу лісу. Ціле село мало вид якоїсь первісної оселі у дикому краю.
Над самою водою, оддалік від других прогалин, стояла хатина, ще нижча і менша за другі. До половини впущена в землю та покрита острокінчастим дахом, визирала вона з-поміж корчів ліщини, немов якась шопчина або кошара для овець. Стіни, не вищі над чотири п’яді, видніли лиш від переду та боків, ззаду доходив драницями критий дах аж до самої землі. На криші росли бивно трави та бур’ян, бо поміж драницями чимало-таки було глини та піску. На вершку був отвір, крізь який добувався клубами дим. Крім сього нічого не свідчило про побут людей у сій хаті. Ані житниці [Житниця — клуня, стодоля. - Авт.], ані колесні, ні коша на стовпі не було, лиш на кілку біля дверей висів кінчастий варязький [Варязький — варягами звали в давній Руси скандинавських дружинників. - Авт.] шолом.
У хаті горів посередині великий огонь та освічував блимаючим полум’ям темне, закопчене нутро. Пообтикані мохом стіни світили пусткою. На сволоку висів у багатій оправі довгий та широкий, гранатами висаджуваний меч, з ручкою у виді пташачої голови. В куті стояло декілька горшків, мішок борошна та кілька колод дерева.
На берлозі з ведмежої шкіри, з сідлом під головою лежав при огні немічний старець. На його жовтому лиці, на погаслих очах, на білому, мов молоко, волоссі поклала вже, видко, свою всемогучу руку смерть. Ось-ось — і погасне сей маленький огоньок, що огріває ще старече серце. Відкриються вузькі, зів’ялі уста, а рука, що судорожно «копле гріб» по покривалу, протягнеться без сил...
Напроти старого розклався біля огню великий чорний пес та слідив блискучими очима за кождим рухом старця. Він неспокійно маяв хвостом та скавулів раз у раз стиха, оглядаючись на низенькі двері.
Аж ось зірвався та, побріхуючи весело, кинувся до дверей. Маленький скравок червоного неба, що просвічував крізь двері, затемнився, а по хвилі увійшов у хату високий, стрункий молодець у шкіряному кафтані та кинув перед огонь чвертку оленя.
 — Здоров був, батьку, що з вами? — поспитав, цілуючи холодну, жовту та вихудлу руку старця. На устах батька показався, наче блідий проблиск зимового сонця, усміх.
 — З богами, сину, приходиш, і бачу, що наділили ось тебе щастям на ловах, то і добре, бо тут за час твоїх ловів приходили вони, сі батьки з Вираю [Той світ, призначений для померлих душ. У ньому жили померлі діди, мов на землі, на зеленій леваді, пируючи і співаючи. У Вираї панувала вічна весна, світло, тепло, веселість. - Авт.], — знаєш? — сідали біля мене при огні і казали: «Ходи до нас, у царство Сварога [Сварог — бог сонця, те саме, що Хорс-Дажбог. Усі ті три імена значать те саме, але, як здається, є у їх розумінні деяка ріжниця: Сварог — се сонячне світло і тепло, Дажбог — се родюча сила сонця, Хоре — се блискуча поява Бога, що пробігає небосклін. - Авт.], щоби засісти з нами на зеленій леваді та піснею і напитком поминати нашу земну славу». А коли я просив, щоби позволили хоч заплатити довги, ціну нашої свободи, казали батьки:
«Ні, Мстислав молодий та дужчий за тебе, він стане славою племени нашого, а ти старий, лише завада йому. Ходи, ходи!» І тоді ослабло моє серце.
Мстислав сумно глянув на батька, та його вигляд не давав йому ніякої надії. Знав, що його потішати годі та що старенькому пора, лиш серце кривавилося, що так, покинений всіма, без долі та роду, без слуг та майна, умирає отчич і дідич [Отчич і дідич — пан-володар з діда-прадіда. - Авт.] Залісецької волости.
Він мовчки погладив голову вірного Крука, а сей знов заскавулів жалібно, видко, розуміючи, що тут батько прощається з сином навіки.
Мстислав став заходитися біля вечері, поклав кусень принесеного м’яса на вигорнене вугля та, добувши з торби пригорщу пташачих яєць, брався варити їх у горшкові для батька. Та сей спинив сина.
 — Остав, сину, вечерю! Уже мені не треба поживи для тіла. Коли маєш, то звари квасниць з медом, щоби було чим звогчити просохле горло. У мене є для тебе заповіт, який, може бути, вирятує наш рід з недолі. Здається, що вона уже тут...
 — Вона?.. Що за вона? — поспитав Мстислав, оглядаючись.
 — Смерть — Морана! [Морана-мара — уосіблення смерти, ночі, темряви. - Авт.] Гляди, як Крук їжить шерсть та скавулить. Він чує її...
Мороз перейшов по шкірі хлопця.
 — Батьку! Що ви?.. Боги добрі, боги живі, духи світла та тепла, бороніть нас від тьми та смерти, проженіть мару та змору на гори-ліси!
Старий усміхнувся.
 — Не бійся, сину! Не до тебе вона прийшла, а мені вона впору, я вітаю її радо, а й тобі здійме вона з плечей тягар та поверне свободу, коли мене не стане...
 — Тату, не кажіть так! Я сердечну кров свою їй віддав би.
 — Е ні! Гляди, вона всміхається, видко, правдою є твої слова. Вона зажде! Що ж, маєш мід?
 — Ах, правда! — зірвався хлопець. — Я маю мід, та ще який!
Побіг в кут, де лежали дрова, та відвалив їх набік. З-під полотняної сорочки виступали випукло тугі молоді м’язи, а грубі колоди, мов тріски, вилітали з-під дужих рук. Опісля відчинив спускні двері, що вели у невеличкий льох під хатою. Він вліз туди, а за хвилинку вернув з кам’яним збанком та отворив затичку. По кімнатці розплилися пахощі — аромат старого, ще прадідами сиченого меду. Мстислав налив його у деревляний кубок та подав батькові до уст.
Очі та черти старця оживилися під впливом напитку.
 — Се від Калини? — спитав.
 — Так! — відповів син, червоніючи. — Вона потайки від батька передала сей збанок для вас.
 — Пізнаю! — прошептав старий. — Се наше родинне добро, се мід, що ситив наш прадід Яр-Тур. З того часу доховалося ще два збанки. Один мав станути на столі при твойому весіллі, другий — на мойому похороні. Та ось чоловік моторить, а боги правлять життям, мов човном по Руському морі. Одно заїде у Царгород, а друге пропаде на полудневих берегах. Отак і тут. Перше прийдеться хоронити, чим вінчати... Волхви Перуна [Волхв — жрець. Перун — бог грому, блискавки і бурі, а також війни. - Авт.] у Києві благословили сей мід, і, видко, ласка богів є на ньому. Ось ми втратили майно, а таки при моїй смерти не бракло і призначеного меду.
Старий замовк, лише від часу до часу попивав мід з кубка, а син догризав напівзвуглене м’ясо та заїдав його твердим ощипком. Останки одержав Крук, та чомусь-то нерадо брався до їди, раз у раз поглядаючи у кут. Між тим старий Воєслав оживився і, допивши мід, сказав:
 — Пішли, Ладо [Лада — богиня любови, уосіблення любовного чару і принади. - Авт.], Калині усе добро, цвітку радости — весілля на весь вік, а ти, сину, заплати їй за сю послідню осолоду старечого життя сторицею.
 — Вона ж моя невіста! — сказав син. — І я не забуду їй сього доброго діла ніколи.
 — Твоя невіста? — здивувався батько. — А старий Рогдай?
 — Рогдай не знає про се, а то, певно, не захотів би віддати дочки за закупа. Та я виплачу довг, а тоді візьму її!
 — Закупа, закупа... — повторив Воєслав і задумався понуро, та відтак оживився нагло, і навіть усміх осяяв на хвилю його воскове лице.
 — Слухай, сину! — сказав. — І затям собі добре мої слова. Рогдай не схоче тебе, а може бути навіть не пустить тебе у світ добувати добра. Він, певно, осадись тебе на якій новині господарювати, щоб ти там звікував весь вік. Але ти знай, що у Лади більша сила, чим у Перуна, а-принада Купальної ночі [Купальна ніч — ніч на Купала, коли круг сонячний та сила сонця найбільші. У сю ніч пускали на воду вінки для ворожіння будуччини любовних пар та очищували товар і себе святим огнем. У сю ніч «змовлялися» зі собою хлопці й дівчата. - Авт.] сильніша, чим удар грецьких катафрактів [Катафракти — панцирні візантійські їздці. - Авт.]. Тому і ти не трать відваги, а якщо Калина не така вітрена, як звичайно жінки, то поборете обоє усе, а тоді більше буде людей у тебе на весіллі, чим у мене на похоронах. А тепер слухай далі, що скажу, бо говорю ось до тебе востаннє...
Тут старий попив знову меду з кубка, а син підложив дров на огонь. Надворі було уже темно, лише десь далеко по хатах перебріхувалися собаки. Попід розлогі крислаті дерева ходила Дрімота та шумом листя у нічному леготі вела розговори з дністровою хвилею. Усе уклалося до покріпного сну, і лише голос сови-пугутьки, що раз у раз обзивався з дуплавого дуба, нагадував, що ось недалеко людина доживає своїх послідних годин.
 — Нагадай собі, Мстиславе, коли-то князь наш Святослав, найхоробріший із хоробрих, три роки сьому збирався уперше іти у Болгарію. Тямиш се?
 — О так! — відповів молодець, киваючи сумно головою. — Пішли тоді і ви, батьку, й оба брати...
 — Ми пішли у Херсон, відки човнами мали їхати просто на Царгород. Та ось між херсонесцями найшовся хитрий-прехитрий грек на ймення Калокир, і він-то підмовив нашого князя іти у Болгарію, бо, мовляв, звідсіля легше буде іти на Царгород сушею. Та мав Калокир засісти на царгородському престолі як тисяцький [Тисяцький — намісник. - Авт.] нашого князя. Ще з часів князя Ігоря тяжко було нашим гостям торгувати з греками, бо Ігоря греки побили і позмінювали старі, на богів та хрест заприсяжені, договори. Ось чому і князь та його дорадники-вояки послухали Калокира, і зібрався великий похід. Усі дружинники князя, що ходили були на хозар та болгар над Волгою, чимало варягів та синів земських бояр з лучниками, колійниками та топірниками з’їхалися над Дніпром, а коли з Прип’яті та Десни прийшли човни, всі стали ладитись у похід. Разом з військом приїхало також чимало купців, що думали під покровом князя обновити грецьку торгівлю на Руси. Між ними був і я, бо літа не позволяли мені вже ставати до оружної розправу. Віз я у човнах мід, віск та дорогі смушки, що твої брати Радослав і Младан привезли з походу на в’ятичів. Усе те закупив від мене сам Калокир, видко, бажав собі з’єднати найзаможнішого боярина Червоно-руської землі. Я мав усе те перевезти грекові у Доростол, а він мав мені за мій крам заплатити двісті гривень.
 — Двісті гривень! — аж крикнув молодець. — Таж се маєток.
 — Так! Завдяки Велесові [Велес — бог пастухів і товару, а також торгівлі і поезії. - Авт.] та ласці його росло тоді майно моє та дітей моїх з року на рік, і тому узяв я від Рогдая тридцять гривень у позику, щоби ще перед виправою купити для синів візантійські лати [Лати — панцир, броня. - Авт.] та шоломи від херсонеських купців. Я надіявся, бач, що, повернувши, без труду віддам довг та ще чимало грОша привезу домів. Похід удався нам напрочуд гарно, хоча болгари і знали, що Святослав іде на них війною. Він післав, бач, їм послів, щоби сказали від нього: «Іду на вас, щоб взяти городи і села ваші під мою княжу руку. Тому не пручайтеся, а виходіть з поклоном та хлібом-сіллю. Коли ж захочете ставити опір, то знайте, що у мене є
30	000 війська і живого духу по вас не останеться від мене». Ми побідили болгар раз і другий, взяли Доростол і Переяславець [Доростол — нині Сілістрія на Дунаї. Переяславець — українська назва болгарського города Преслави (нині село Преслава). - Авт.], та якраз коли бажали іти далі на Царгород, покликало боярство нашого князя у Київ, бо, мовляв, печеніги облягли його. Тоді князь, як се у нього буває, вхопив меч та ховстало, пішов до стайні і за хвилину гнав уже чвалом з готовими завсіди прибічними комонниками на північ. Радослав і Младан були з ним. Не прощаючись, ми розлучились, та вже навіки. У битві з печенігами лягла головами мало не уся дружина князя, але ворогів розбив князь впрах. Я відібрав між тим гроші від Калокира, а він дав мені провідника, що мав мене провести коротшою дорогою з Дунаю на Дністер, щоби я не потребував вертати на Київ. Сей провідник був теж грек, а називався Партеній, і казав, що колись бував на дворі кесаря [Кесар — грецький цісар-імператор. - Авт.] у Царгороді протовестіярієм, себто великим одівальником. Що се за уряд — не знаю, але знаю, що сей зрадник був рабом Калокира, бо бачив раз, як цілував його руку, а раз видів я на його лиці знаки начеб від удару. Свобідний чоловік не зніс би удару в лице, а відповів би мечем, хоч би і князеві. Тому я тоді не думав про се і аж пізніше нагадав собі сі знаки рабства, коли Партеній по дорозі напав на мене
зі	слугами, відібрав усі гроші та обдер самого до сорочки. Лише з життям утік я та пішов на прошеному хлібі звичайним шляхом у Київ, де дізнався, що між жертвами бою були й оба мої сини. Важко плакав я тоді, так, як радію тепер...
Тут мова старого стала раз у раз рватися, а слова, змішані з голосним, важким віддихом, добувалися з трудом з його уст. Видко, томило його говоріння. Смерть чимраз сильніше здавлювала своєю ледяною рукою його старече серце, і він спішився, щоби за кожду ціну докінчити свойого заповіту.
 — В Києві просив я князя о поміч, та князь, лютий, що мати не пускала його у Переяславець, прийняв мене неласкаво і сказав: «Ти повинен був боротися. Якби був згинув, то усе було б байдуже, а коли б був побідив, то не втеряв би майна. Коли ж ти застарий, щоби боронитися, то повинен був мати розум і не дати себе обдурити якимсь грецьким куклам або винайти і дати мені докази зради Калокира. Тоді я покарав би його, а так не могу». Зі сим я і пішов, бо князь був правий. Ось так з дідича став я закупом. Іди ж тепер ти у Київ та удайся до самого Святослава. Розкажи йому усе, що сталося, а він подбає за тебе. Як же побачиш де-небудь Калокира, приложи йому ніж до горла, а віддасть усе, що узяв, бо я присяг би на святий огонь Перуна, що Партеній — се його права рука. Ось се мій заповіт, сину: відібрати вкрадене майно грекові та викупити волость і свободу родини у Рогдая. Тоді він, певно, нагадає собі давню дружбу зі мною та віддасть за багача дочку, якої не оглядати такому голякові, як ти тепер. Нехай боги зішлють на тебе усі свої ласки та добро... — Тут спинився старий Воєслав і вхопився рукою за груди. По хвилі продовжував шепотом: — Хай Лада украсить його найкращими цвітами, а лискавка Перуна... хай стане твоїм мечем...
Старий замовк. Піднесена рука опала на покривало, він бажав ще щось казати, та відкинув голову узад, а очі обернулися в стовп...	
II
СУСІДИ
Найближчі дні були для молодого Мстислава дуже сумні та при тому пам’ятні на все життя. Вони научили його, як великим добром на світі є доброта серця та справедливість, він пізнав, що любов більшу має вагу у співжитті людей, чим гріш, сила і власть.
Обмивши тіло батька власними руками та нарядивши його у найкращу одіж, станув молодець перед вельми важним питанням: чим оплатити видатки на похорони, плачки-жалібниці, костер на жальнику [Жальник — кладовище, де палили мерців на кострі. Плачки-жалібниці оплакували смерть небіжчика, кости збирали у попільницю-урну з глини і ховали у могилі. У огонь кидали всілякі жертви, а й у могилу клали поживу та всіляке знадіб’я, якого померший міг потребувати у Вираї. По похороні відбувалася тризна, похоронний пир, при якому співали пісні, устроювали ігрища і різали когути на жертву помершому. - Авт.], а головно на тризну, без якої
ніякий похорон не міг відбутися. Треба було по-прадідному звичаю угостити гідно нарід, щоби було кому насипати могилу над мерцем, та винайняти співця, який би славив подвиги помершого піснями. Мстислав перелічив усі припаси та останки давнього добробуту найбагатшого тиверського [Тиверці — одно з руських племен, що жило у полуднево-східному куті української території. Поляни сиділи у Київщині, на південь від них — уличі, над Прип’яттю — деревляни, на захід від них — волиняни й дуліби, на півночі — сіверяни. - Авт.] боярина і заломив руки.
 — Чим же я тебе поховаю, батечку? — закликав у розпуці. — Ні гроша, ні худібки, ні друга. Хіба сам виставлю тобі костер, загашу його сльозами, власними руками покрию землею, а лісових звірів скличу тризну правити над тобою!..
Та не було часу на бідкання, а Мстислав не був з тих, що тратять у скруті голову. Замкнув хату, одівся у щонайкраще плаття і пішов до сусідів, з яких деякі вели з гречниками [Гречники — грецькі купці або й українці, які їздили торгувати у Царгород. Там мали вони цілий ряд ріжних полегш і привілеїв, а також особливі заїжджі - доми на передмісті св. Маманта (святого Мами). - Авт.] торгівлю смушками та виправними шкірами. У нього було чимало шкір з зимових ловів, і він рішився проміняти їх за потрібні річі та припаси. По матері остала була ще невеличка скриньочка з чільцями, ковтками, запинками. Ні батько, ні він не віддали би були її нікому, а берегли її як дорогу пам’ятку по померлій, тим паче, що старий Воєслав мав лише сю одну жінку . [Багатші люди могли мати у давній поганській Руси більше жінок, чим одну. Видко, одначе, що сей звичай був мало розповсюджений та обмежувався лише до деяких князів та найбагатших купців, бо устав (зник. — Упор.) сейчас після введення Христової віри зовсім. - Авт.] Аж на Мстиславовому весіллі думали вони роздати сі пам’ятки світилкам. Невелика була вартість сих срібних та мідяних прикрас і бурштинових кораликів, бо щоцінніші взяла з собою мати у могилу, але тепер мусів Мстислав добути і їх, щоби оплатити плачки-жалібниці, що мали заводити на похороні, і переп’яті горшки на попіл з тіла та страву при могилі.
Важко зітхаючи, ішов Мстислав через ліс. Він зміряв перш усього до хати старого гончаря Івора, званого Сміхуном, що сидів край села, недалеко від хатини Воєслава. Вузька лісна стежина вела туди поміж старезними високими та коренастими деревами. Сокира дроворуба ще не доторкнулася сих лісових велетів, бо старий Сміхун не позволяв нікому рубати ліс довкола свойого посілля, а і сам не знати чому привозив потрібні йому дрова здалека, кажучи:
 — Я родився в лісі і жив у лісі, тому хочу й умирати
у лібі, а не на якомусь лисому клаптикові, голому, мов моя плішива маківка. Пощо мають люди бачити дві лисини. І одної доволі!
Викупаний у ранішній росі ліс блистів прегарною зеленню усіх відтінків та тисячами блисків жемчугових краплин води, а воздух аж хвилювався від чудових пісеньок всілякої пташні. Звільна підіймалося на сході сонце та розганяло білі хмари, що звичайно ставали вечорами над хвилями Дністра.
Аж ось минув молодець послідні дерева й опинився знову на поляні, такій, як ся, що на ній стояла його власна хатина. Та тут не було молодняка, ні корчів, ціла полянка мала вид чотирикутника, якого осередок займали грядки з огородовиною, а по чотирьох рогах стояли будинки. У північному розі, звернена передом до полудня, стояла низька хата, біла, мов сніг, з розмальованими у пестрі взірці вікнами та углами. У другому — повітка на господарські знаряддя та припаси поживи, у третьому — гончарська піч та стіл лупаних дров, а у четвертому — довга та широка шопа з готовими горшками, мисками, збанятками та урнами для небіжчиків — звичайними, простими, і кращими, розкішнішими, розмальованими ріжними красками й узорами. Тут була також робіт-ня, гончарський кружок, всілякі деревляні та кістяні палички, ложечки, гребінчики та черепки з красками, кисті, шнурки та тим подібні прибори до малювання горшків та витискання взірців на вогкій глині, гладження стін та виліплювання ух або покришок.
Усі ті чотири угли полянки лучила добре убита та потовченим череп’ям вимощена стежка, і нізащо в світі старий Сміхун не ступив би ногою на грядку, щоби собі скоротити дорогу. Тому казали люди, що Сміхун їде до Києва через Царгород, а коли іде в хату, що по лівій стороні, то звертається вправо.
Коли молодець увійшов у частокіл, який окружав усе обійстя Івора, старий стояв при дверях своєї хатини та, піднявши руки горі, молився до святого Хорса на небі, благаючи його о ласку для усієї землі, для людей, звірів та ростин, о добрий кінець всіх початків та о мирну кінчину мирного життя. З пошанівком спинився молодець та зняв з голови плетену з лика круглу, сукном покриту шапку, а нагадавши собі дорогого покійника, глядів зі зворушенням на довгу сиву бороду, впале лице та глибоко осаджені очі під густими навислими бровами.
Коли старець покінчив молитву, взяв з призьби під хатою глиняну миску з зерном та свиснув тричі. На сей знак цілою хмарою злетіли з криші хатини і з поблизьких дерев різнобарвні голуби та кинулися на їду, яку сипала їм щедра рука [вора. Деякі сідали старому на плечі та рамена, отирали-:я о нього, наче котята, другі, сміливіші, садовилися на голову, та сих зганяв або здіймав старець рукою і приговорював:
 — Ото дурні з вас, небувалі! Шкода, що у такого штудерного чоловіка служите... Таж на сій голяці і волосок вирости не хоче, не то пшениця; хіба що ти її помалювати хочеш, та, бач, братику, і се на нічо не здалося.
Та втім увидів Мстислава, і старече лице роз’яснила іншого роду веселість. Він скорою ходою підійшов до нього, а коли молодець схилився до його руки, поцілував його в голову.
 — Хе-хе, з богами, сину, приходиш, зі святим Дажбогом-сонцем... Хе-хе! Відвідати старого, що! Го-го! Я знаю тут усіх, бо усі приходите до мене — мусите прийти. Хе-хе! Чи їсти зварити, чи в дорогу їхати, чи мід ситити, чи мерця сховати — усе до старого. Хе-хе! Правда?
 — Я-бо, батьку, до вас...
 — Мовчи, чи я питаю тебе, за чим прийшов, я все знаю, коли хто і за чим до мене приходить, хе-хе! Бо кождий мусить прийти, авжеж!
 — То вже, батечку, як ласка, зладьте мені попільницю та скажіть, що вам за неї лишити, заки далі піду людей глядіти для свойого старенького...
Тут зазвучали у голосі молодця сльози. Старий глянув уважно у його гарне смагляве лице та заплакані очі.
 — Бач, сину, тобі плакати годі! За мене мій син не умре, ані ти за Воєслава; се судьба нас, старих, нам час, нас богам потреба, а дітей наших — людям. У попільниці каші не звариш, а у човні хліба не замісиш, хе-хе! Що лишити за горнята? Го-го, сину, за сі горнята, що для твойого батька наладив старий Івор, не заплатиш мені нічим, бо і сам князь Мал [Мал — деревлянський князь, який після смерти Ігоря убігався о руку-княгині Ольги і на якому вона люто пімстилася. - Авт.] не мав би був кращих, якби його були похоронили дома сини, а не варяги мудрої Ольги, хе-хе! Се горнятка неабиякі, але, бач, за них заплатив уже батько давніше... — тут голос старця зм’як та задрожав, — своїм людяним серцем, добротою, правдою, своїм праведним життям, якого за усі скарби не купиш у нікого. Як бачиш, він утратив всі скарби, та сих дібр не втратив і ось ними хоч за попільницю та горнятка заплатив. Іди, сину, далі. Мої внуки завезуть тобі усе потрібне на жальник підвечір.
 — Чим же я, батьку, віддячуся вам за так великий дар і відки мені тільки ласки у вас? — дякував молодець, цілуючи руку старого.	‘
Та старий не уважав на його слова, лише тер чоло лівицею, промовляючи про себе.
 — Воєслав... Воєслав... гей, гей! Невдовзі, товаришу, побачимося... А тоді зап’ємо у Вираї з усіма предками на славу і заспіваєм, хе-хе, як то з Ігорем ходили у Царгород до святого Мами купувати паволоки та зброю, гей, гей! Минулося...
Зворушення через хвилину опанувало старця, та він швидко отямився і погладив кучеряву голову молодця.
 — Не дякуй, сину, — говорив, — мене винагородять боги світлі, добрі зеленим раєм вже незадовго, хе-хе! Ось щоби не стидався дарунку, то знай, що ми колись торгували і боролися не раз укупі з твоїм батьком у східних степах та на Подунавії, і він не раз став мені у пригоді. Хай боги проведуть його у рай, а тебе у край добра та щастя. А наладь мені великий горнець меду, хе-хе! Лише не такого густого, як моє волосся!
І старий указав на свій лисий, мов коліно, череп, а молодець мимо смутку мусів усміхнутися крізь сльози. Він ще раз поклонився старцеві до колін і пішов далі на берег ріки, куди вела стежка у село.
По дорозі стрітив двох внучат старого, що несли у чистенькому горщикові дідусеві молоко та хліб на сніданок. Сміхун не любив, бач, на старости літ гамору та нечистоти, що получені з великим господарством, і тому відділив синів вже давно, давши кождому чимале майно.
Вони стали маючими людьми, а старий плекав свою городовину та пчоли і ліпив горшки, збираючи за се всіляке добро, яке сейчас по рівній пайці ділив між діти. Вони носили йому їду, рубали і возили дрова, копали глину, та ніхто навіть не пробував наклонити старця перейти жити у їх хати.
Сі хати стояли дещо далі, і Мстислав, переходячи, звістив мешканцям смерть свойого батька. Те саме вчинив він у інших хатах, і всюди вітали його словами жалю та потіхи. Вкінці на другому краї села оминув дворище боярина Рогдая, що було колись посіллям Воєслава, та скрутив у діл до Дністра, де жив багатий кметь Ярослав. Люди звали його звичайно Бобром, бо він торгував шкірами та ходив сам не раз горі рікою у дністрові багна, де було чимало бобрів. Молодий господар-ловець умів їх знаменито ловити, а смушки продавав купцям-гречникам. Крім сього, скуповував часто поміж сусідами шкірки з білок та кун і грубі оленячі шкури,
бо і за сей товар платили на Подунав’ї чимало гривень греки.
Хата Ярослава стояла на півострівцеві, що вибігав далеко на південь. З трьох сторін обливала його ріка, а з четвертої укріпив Бобер своє обійстя валом, ровом та частоколом. Як маючий чоловік і купець, боявся він нападів варязьких дружинників, які ходили з князем на полюддя [Полюддя — збирання дані князем по волостях. При такому збиранні убили деревляни великого князя Ігоря. - Авт.] та часто і на власну руку любили перетрясти комору багатого кметя. Днем брама стояла отвором, пси прив’язувано на мотузи, і лише вартівник сидів під воротами, збитими з грубезних дубових колод.
Господар привітав Мстислава у світлиці, яка подобала радше на склад цинкової, мідяної, а навіть срібної посуди, чим на мешкання. В одному куті стояли, крім сього, скрині з паволоками та полотном, у другому — ловецьке знадіб’я. Ярослав — був се молодий, може, тридцятилітній чоловік з худощавим лицем і чорним волоссям та вусами. Бороду голив гладко, а так само підголював чуприну. З вершка голови звисав жмут буйного волосся на праве ухо.
Він якраз зшивав білки та куни у «сороки», себто в’язки по сорок штук. Коли Мстислав розказав йому про смерть батька, відложив набік роботу і встав, видко, зворушений вісткою.
 — Помер! Хто б то подумав, що такий багач, та так скінчить, — бідний ти, хлопче, небагато, відай, спадщини лишилося для тебе.
 — Та небагато, дядьку, ось тому і прийшов я до вас, щоби помогли мені у біді. Ось тут є ще останки уборів покійної матері, а у хаті на дві-три гривні кун та білок, з десять телячих шкур та одна ведмежа. Проміняйте мені се за хліб, мід та м’ясо на поминки, бо самі знаєте, що у мене у хаті нічого нема, а батька поховати треба. Я торгуватись не буду, беріть усе, що є, дайте усього, чого треба, хіба щоби мойого добра не стало. Але думаю...
Та тут перервав Бобер молодцеві.
 — Цить, хлопче! — крикнув, видко, обурений. — Який лихий біс піддав тобі, що я на твоїй біді баришів шукатиму? Я купець — правда, але я ні грек, ні варяг, лише русин-тиверець, як і ти або твій з богами уснувший батько. Я не Рогдай...
 — Простіть, дядьку! — оправдувався молодець. — Я не бажав вас обидити, лише просив вас о поміч, о вигоду. Вам мої шкіри придадуться, бо гарні, цілі й густі, може, кращі, чим сі, — додав, вказуючи на порозкидані смушки. — Прецінь торг — річ чесна та богам не противна, а що я не умію ще торгувати, тому лишаю цінування вам. Де ж тут обида? У мене прецінь нема-таки справіді нічого.
Ярослав успокоївся, коли почув се.
 — Як-то? — поспитав, зморщивши брови. — Не маєте ні худоби, ні пасіки, ні меду?
 — Нічогісінько!
 — А щоб Морана побила проклятого скупиндю! — гукнув Ярослав. — То Рогдай не лишив вам нічого?
 — Нічого! Але батько і я стаємо закупами аж від осени, якщо не віддамо до сього часу тридцять гривень. За сю проволоку одного року та за відсотки від позики забрав Рогдай наше посілля з усім, що у ньому було. Він був управі; навіть князь не міг би нам був помогти, хіба заплатити довг і відсотки. Тому ми осіли в опустілій хатині, а з усього майна взяли лише ось се.
Тут Мстислав показав на скриньочку.
 — А чому ж батько не переказав до мене? — гарячився Ярослав. — Я був би поручив за нього.
Мстислав усміхнувся:
 — Вибачте, дядьку! Хто ціле життя гараздував, той радше з голоду погибне, чим піде просити.
 — Ну, так, але ти міг...
 — Я б мойому батькові у вічі не глянув, коли би його сам, без помочи, прогодувати не вмів. Тепер ось друге діло... Похорони — людей треба...
Настала мовчанка. Ярослав ходив нахмурений по світлиці, вкінці станув перед Мстиславом.
 — Мені дуже прикро й гірко, що твій батько забув про мене. Знаєш, може, що сьому десять літ умер мій батько, а хата по похороні згоріла. Я бажав було покинути село та йти у світ, але старий Воєслав споміг мене грошем і радою, і то не за відсотки, а за добре слово. От як князь посилає бояринові: віддаси — гаразд, а не віддаси — боги з тобою! Грошовий довг я віддав, але довгу вдяки — ні. Тому іди, хлопче, у хату, я тобі припасу пішлю, скільки треба, а за шкіри порахуємося по похороні.
Глибоко тронутий поважанням та любов’ю, яку всі відчували до його покійного батька, ішов Мстислав домів.
III
ПОХОРОНИ
Перед хатиною застав чимале збіговище, кілька порожніх теліг стояло на доріжці, що вела у село, а довкола хати поралися чоловіки, жінки та дівчата. Батько, наряжений, з мечем в руці, а шоломі на голові та зі щитом на грудях, лежав на санях, покритих ковром, прибраним цвітами та чатинням. Довкола розставлено столи, а на них м’ясиво, молоко, сир, коливо, хліб, калачі та буханці, збанки пива і меду. Мстислав аж остовпів.
З плачем простяг руки до людей.
 — Батьки мої рідні, браття любі, що ви затіваєте, які боги привели вас сюди глядіти на нашу нужду та горе? Чим же я вас прийму, панове громада? Батечку мій убогий! Нема у тебе житниць, ні сусіків, ні пивниць — хіба усміх ласкавий бога Дажбога воздасть вам усім сторицею, а я...
І перший раз по смерти батька заплакав молодець гірко. Та ось кинулися до нього старші чоловіки розважати. Начальник громади, кметь Вовчур, взяв Мстислава за плече та обізвався:
 — Коли батько умре, всі діти ідуть його ховати, щоб над його могилою пожелати собі довгого життя та просити небіжчика переказати їх бажання богові Сварогові. Покійник був батьком усім, кождий зазнав колись його добро-дійств на собі та дітях своїх. Тому і кождий іде нині прощати його. Бо се був добрий боярин, а другий такий не буде.
 — Ох, не буде! — почулося між народом.
 — Сей новий лише закупів плодить! — говорили одні.
 — З кождого лиха користає! — жалувалися другі.
 — Боги б його побили!
Коли Мстислав виплакався, засіли усі довкола старця, а жінки-жалібниці почали голосіння. Не було свояків, ні дочок, жінок, ні рабинь, тому чужі жінки плакали за мерцем, вплітаючи в голосіння похвалу Воєслава, як добрячого батька, вірного чоловіка, лагідного та людяного до дітей і слуг. Відтак завели усі жалібну пісню хором, а мужі стали різати пси і когути та кидати на сани! Чимраз більше людей прибувало до маленької хати Мстислава та сідало до столів, щоби відтак узяти участь у похоронах. Вкінці над’їхали два вози з їдою та напитком від Бобра, і зі співом та голосінням рушив похід лісовою стежиною на жальник.
Вечір вже був, коли сани випхано на костер. Тоді привів Мстислав посліднє своє добро, гарного молодого коня, та убив його у ногах батька. Тут разом з другими звірятами мав згоріти і кінь, бо небіжчик міг його потребувати у своїй мандрівці до Вираю. Хотів було молодець посвятити духові батька і посліднього свойого товариша Крука, та не міг його найти. Пес мов у воду канув.
Відвернувши лице, підпалив син костер на чотирьох рогах, а за ним стали кидати і другі господарі розпалені головні між дрова. Швидко запалився огонь з сухої лучини, наче горіючий стіг сіна. Жінки заголосили знову, а чоловіки метали у огонь стріли, перстені, нараменники, ковтки, запинки, ножі, списи тощо, як дарунки помершому. Вкінці прогорілий костер став осідати та попеліти по берегах. Учасники похорону збиралися довкруги розкладених огнів, де заставлено між тим тризну — похоронний пир для громади. Пир сей розпочав Мстислав, піднімаючи в сторону костра кубок меду. Тоді всі затихли, а молодець зворушеним голосом сказав:
 — Отеє підношу душі батька Воєслава, нехай вічно, бенкетує та радіє у Вираї, де вічна весна та зелень, де хата Сварога та духи всіх дідів і батьків наших! — і вилив чарку в огонь. Відтак налив другу чарку і знову підніс її в сторону костра.
 — Отеє п’ю до душі батька мойого Воєслава. Дай йому, боже Дажбоже, вічне благословенство та царювання у небі, а нам здоровля та щастя на многі, многі літа!
 — Дай боже! Дай боже! — загула громада, і всі випили мід з чарок.
Утретє подякував Мстислав, після звичаю, громаді, що зволила почтити його рід, та додав ще до освячених звичаєм слів від себе вираз глибокої вдяки для гостей. Всі були зворушені його словами і всі жаліли його щиро, бо знали, що батько не лишив йому ніякого майна, лишень довги, і то у так немилосердного чоловіка, як боярин Рогдай.
Та ось, коли вже наситилися гості, озвалися нагло звуки струн. Усі замовкли і звернулися туди. У громаду ішов старий дід-лірник. Усі розступилися, а він підійшов до попеліючого костра, сів на пеньок та став строїти ліру. Йому подали кухоль меду, він випив його, а відтак став співати, а радше рецитувати повість про подвиги помершого, що з князем Ігорем ходив на печенігів і греків. Зразу співав він лише в’ялим голосом, та відтак кріпшали звуки пісні чимраз більше, сказав-бись, що співак і сам молодіє, згадуючи молоді літа. Аж скінчив, поклав ліру на землі, встав і простяг руки над попелом костра.
 — Отак, Воєславе, прощає давній вік, вік твоєї і моєї молодости, своїх синів гарним спомином минулого та дає нашим
дітям науку, як їм жити в світі, як добувати слави та багатства собі на користь, богам та князеві на славу!
Мстислав бажав обдарувати лірника, але й сей відмовився, як і другі.
 — Сміхун, Воєслав і я — се була колись трійця, — сказав. — Багато зазнали та перетерпіли ми посполу. Воєслав був між нами найдужчий і найметкіший, тому і став при князеві боярином, а ми вернулись на землю. Сміхун ліпить горшки, я співаю та ворожу, усі дітц наші вже на своїх сміттях, лише Воєславові не довелося сього діждати, чи не сміх? Не жаль? Гей, гей!.. Зате бачу, що син у нього вдався на славу, і я бачу на чолі його світле п’ятно сили, слави і багатства. Нехай же Велес пособляє тобі, сину, у всьому, що наміриш!
Тут старий поцілував похилену голову Мстислава і відійшов. Жінки заголосили утретє, а чоловіки і хлопці стали засипувати попіл землею та гасити огонь пивом і водою з святого жерела, що било з-під коріннів дуба-велетня на жальнику.
Було вже добре по опівночі, коли Мстислав зібрав кістки батька у прегарну полив’яну та узірчату попільницю, обставив її довкола зладженими уже камінними плитами, а відтак усі стали сипати могилу.
Коли місяць зійшов та розсипав свої сріблисті лучі по хвилях Дністра, остав Мстислав сам-один на могилі батька. Люди розійшлися, а й він попрощався востаннє з сим земним насипом, що крив цілу його минувшину, і, втомлений цілоденним біганням та працею, пошкандибав домів.
Домів? Чи ж у нього була хата? Ся у землю вкопана нора з голими стінами?
Ось дотепер вертав він у сю нору з гадкою, що там жде на нього батько, який привітає його добрим словом, поблагословить за працю, а попоївши вкупі з ним при огні, вислухає його оповідання про цілоденні труди та ловецькі пригоди або сам стане розказувати про давні часи багатства і слави. Часом оба снували довгі-довгі нитки мрій та бажань, як-то вони знову розживуться, коли батько подужає, а сян роздобуде потрібного гроша з войовничим князем Святославом... Та де тепер сі часи? З пустих кутів повіє на нього холод кістлявої смерти, пустка, нужда, самота покриють мрякою його очі та чоло, наллють у душу печалі. Ні розмови, ні розради не найде він у нікого, хіба... у неї, у Калини... Та ба, вона дальшою йому видавалася, чим коли-небудь. З чим приступить він тепер до неї, коли у нього лише стільки майна, що на ньому? Куди поведе її? У вогку нору на березі? Чим нагодує її? Прошеним хлібом?
Сумний-сумний та похмурий, наче темна ніч, доходив молодець до своєї хати.
А між тим на сході став бог Хорс з дністрових хвиль підіймати рум’яне, молодече лице. Червоні блиски зрум’янили білу мряку над водою, позолотили росу на зелених листках дубів, буків, яворів, вільх, беріз, деренів. На полянках стали кульбаби відчиняти свої жовті цвіточки, на вогких місцях жовтіли козельці та ясніли незабудьки, на сухих — бобки, протачники, придорожники та дівини. Пахощі наповняли свіжий воздух літнього ранку.
Аж ось перші золотисті та теплі лучі червонявого сонця упали на гущаву дерев, і, мов на даний знак, заграв ліс тисячними звуками радощів. Усяка птичка — і велика, і маленька — раділа, що минула темна ніч зі своїм страхіттям ті небезпеками, що сови, пугачі, куни та тхори позашивалися уже у свої тьмаві нори, а світ полишили дітям сонця — співучим птичкам. Синички, щиглики, дрозди, жайворонки, воло-сінки, воловики та безліч всілякої пташні викрикували на всі лади, наче навзаводи, хто голосніше гукне на славу Дажбогові. Десь далеко озвалася кукавка, мов щастя, що грається у піжмурки з людьми, питаючись: де я? де я? А усьому тому надавав лад і такт чорний дятел, що раз у раз настукував у червивому галуззі: стук, стук, стук, стук! — наче сказати хотів: «Радійте життям, співайте, живіть, трудіться, раз-два, раз-два, бо життя не жде, лиш пливе, трудіться, раз-два, раз-два, бо життя не жде, лиш пливе, мов вода... і смерть теж ні!»
Аж зрадів Мстислав серед усеї тої величі природи своєї рідної землі, аж проясніло його лице, коли, сидячи перед чорним входом у свою хату, глянув на ріку, що сліпила вже очі невиносимими блисками відбитих лучів сонця.
 — А коли ж то ти, небоже, зволиш прийти до господина твойого з поклоном? — почувся нагло біля Мстислава стряский старечий голос з якимсь гірким, гарикливим відтінком.
Мов ошпарений, зірвався молодець з каменя, на якому сидів. Перед ним стояв Рогдай.
 — Гаразд з приходом, боярине! — сказав, а його оживлене красою природи лице споважніло, наче скам’яніло у одній хвили. О, як низьким та малим видавався йому сей чоловік проти велетенських сил, яких впливу пізнав ось на собі: смерти, любови та краси природи. Тому глядів на високу, мов тика, висохлу постать старого скупаря, наче нд їдку гадюку, якій виломили зуби.
 — То твій старий умер? — питав Рогдай.
 — Умер; вже і похований! — відповів молодець.
 — Умер, умер, похований! А моїх тридцять гривень хто віддасть, га?
Круглі, вибалушені, кров’ю набіглі очі витріщилися на Мстислава, здавалося, що ось-ось Рогдай проколе його своїм закривленим, яструбиним носом. — Га? — повторив по хвилі.
 — Твої гривні не пропали, боярине, — відповів Мстислав, — пожди, віддам! Боги бачили, як ти давав їх батькові у позику, боги бачитимуть, як я їх тобі зверну!
 — Ха-ха! — зареготався дід. — Зверну, заплачу, а з чого, жебраку? Де твоя спадщина, де худоба, двір, раби, шкіри, срібло, віск, мід? Чим заплатиш?
 — Не твоє діло, боярине, — була здержлива, але рішуча відповідь. — Сказав: заплачу, то так і буде, хіба що згину! Тоді, певно, що пропало, але тоді боги віддадуть тобі гріш, кинений помершим...
Рогдай відступив о два кроки взад та аж посинів з досади.	»
 — Що, га? — заверещав. — Згинеш? О ні! Не згинеш! Нема у тебе рабів, так ти сам будеш рабом... Не згинеш, а здохнеш при роботі, щоби хоч відсотки від гривень вернулися плодами землі; оженю тебе, а твої діти та жена відроблять твоє жебрацтво у моїй службі.
У очах Мстислава заіграв огник злоби.
 — То ти, боярине, хотів би власну дочку посадити до ткання або післати з сапою у поле за твої власні гривні? Хіба забув про умову з батьком Воєславом? Ти ж обіцяв Калину його синові.
В тій хвилі здавалося, що кров заллє старого. Він зігнувся, скорчився, запінився і витяг обі руки з закривленими, мов кігті, зів’ялими, костистими пальцями до молодця, наче бажав видерти йому очі.
 — Жебраку! — захарчав, мов у агонії. — Злодію... Ти, закуп, раб, підносиш очі до Калини, яка одержить по мені майно на яких дві тисячі гривень! О, не діждеш ти сього! Та й вона не була змовлена з тобою, а з твоїм братом, з якого, слава Велесові, уже собаки по степу порозтягали кісточки... Я у раби тебе, собачий підніжку, продам, я...
Та сього було вже забагато роздратованому Мстиславові. Він поступив два кроки наперед зі стисненими п’ястуками, наче бажав його побити. Рогдай відскочив, замовк і, поблідлий з гніву та досади, глядів неспокійно на Мстислава. Та у молодця опали руки, коли поглянув на марну, зігне-ну та скорочену стать баришівника.
 — Вільно тобі, боярине, — сказав спокійно, — лихословити мене, вільно тобі кричати, кидатися, плюгавити мою
будучність, та невільно тобі паплюжити пам’яти померших, затям се собі, а і від мене аж до осени — вара тобі! Ось бачиш, ти тут сам зі мною. Вдолі Дністер, в селі люди сплять по похороні і труді... Один мах — і я сплачу довги батька, візьму Калину, коли вона схоче, а над тобою тризну справлять раки та соми.
Мов п’яний, відкинувся старець узад та широко створеними очима глядів у золоті переливи хвиль ріки, відтак обернувся та побачив при собі бліде, грізне та рішуче лице молодця, і нагло пірвав його жах. Мов двадцятилітній хлопець, обернувся на п’яті та побіг у село, тікаючи від убійника.
А молодець увійшов у хату, набрав дещо харчів у торбину, взяв ратище, щит та гранатами прикрашений меч і вийшов, збираючись покинути раз на все свою хату. Та ось щось велике, чорне приповзло до нього зі скавулінням та стало лизати шкіряні чревії [Чревії — шкіряні черевики. - Авт.]. Мстислав аж скрикнув з несказанної радости, і вдруге показалися сльози у його очах.
 — Круку! Друже! Брате! — крикнув. — Мій добрий вірний собако! То ти беріг своє життя для мене! Та! Ти ліпший від мене, бо я бажав посвятити тебе для батька! Ходи ж, товаришу, світ добувати.
І він поцілував чорну і блискучу голову вірної звірини.
IV
У	СВІТ ЗА ОЧІ
В супроводі вірного Крука покинув Мстислав хату і звернув свої кроки прямо на північ. Туди вела стежка у старий город Теребовлю, звідки задумував молодець звернутися на схід до Овруча, а відси до Києва.
Та ось за кілька хвилин напіткали вони стежину, що вела вліво, рівнобіжно до берега, і, як на даний знак, станули оба, а Крук,- махаючи хвостом, глядів свойому панові пильно у очі, наче спитати хотів: «Підемо ще туди чи ні?» Та, видко, вичитав у очах відповідь, якої ще не висказали уста молодця, бо у слідуючій хвилі біг уже стежкою вліво, побріхуючи при кождій нагоді, чи то за зайцем, чи за вороною. Він знав добре сю стежку, бо сам зі своїм паном її витоптав. Вона вела поза хатами села прямо під старезну липу, що росла на горбі над хатою Рогдая. Там стояв жертівний камінь, який пристроювали сільські дівчата цвітами, тут сходилися лісові та водяні біси, мавки та русалки* 1 гуляти у місячному світлі, і там сходився звичайно Мстислав з Калиною.
У селі, в саду, над водою було се неможливе, у лісі небезпечне, а тут зате лише весною або осінню бували люди, а впрочім самітно стояла грубезна липа на горбі, наче величезний купол над лісовим храмом, самітно розцвіталася і розливала далеко-широко свої солодкі пахощі, гуділа хорами пчіл та говорила з вітром. Своїм віттям вірно скривала вона ніжну любов молодят перед заздрим оком Рогдая та цікавих або злобних людей.
Прийшовши, Мстислав поглядів униз, а серце здавив йому жаль за сим місцем, у якому провів свої щасливі діточі літа та де тепер осів його ворог. На безлісному склоні горбка ріс плеканий ще рукою його батька сад, тепер запущений і зарослий бур’янами та дичками. Боярин Рогдай не займався садом, бо се приносило малий дохід. Лише пасіки та оборонні вали і частоколи були добре удержані, бо одні давали готовий гріш, а другі боронили його в разі потреби. Гарна, висока хата світила чистотою та красою, бо біля неї заходилася та дбала Калина, зате обійстя, стайні і житниці, хоч повні, та брудні були і загноєні до непізнання. По двору ходив дрібними кроками Рогдай, а його гарикливий та сварливий голос доходив аж тут.
 — Крук! — кликнув молодець на товариша. — Калина тут... Руш! — і показав рукою на двір.
Пес підскочив, пчихнув, замахав хвостом та побіг на добре знакоме обійстя, де, побріхуючи, наскочив на Рогдая. Його поява була для дівчини умовленим знаком, що Мстислав жде її під липою. Однак мимо суму та жалю, який чув молодець, глядячи, хто знає, чи вже й не востаннє на рідну хату, не міг здержатися від усміху, коли побачив, як страшно перелякався Рогдай Крука. Він, бач, не держав собак і вельми їх боявся. Так і тепер заверещав на слуг, а сі серед крику та реготу бралися Крука проганяти, але дуже мляво — се ж був пес їх давнього доброго пана. Між тим Рогдай сховався на рундук та кричав:
 — Ану же! Бийте сього злодія, бач, внадився, забути не хоче своїх жебрацьких панів, нечисте насіння, — боярського
двора собаці завагається, землянка вже не в смак? Бийте його з лука! З пращі! Калино, давай ратище!
З хати вийшла Калина та зі сміхом дивилася на перегони служби з Круком, який добре знав, що се цькування — се лишень забава, а відтак пустився бігцем на рундук, де стояла дівчина. Рогдай побіг стрімголов у хату, засовуючи за собою двері, а дівчина погладила гарну головку тварини та пішла у сад. Мов навіжений, скакав Крук довкола неї, стараючись досягнути язиком її рук та лиця, а дівчина обганялася зі сміхом. Служба поставала бездільно гуртками, покинувши роботу, бо знала, що наляканий Рогдай не вийде перед обідом з хати.
Скоро найшлася Калина під липою та сіла біля Мстислава на камені. Крук положився на стежині, що вела у сад, і пильнував, чи хто не надходить.
Калина — була се прегарна сімнадцятилітня дівчина-красавиця, які бували лишень у русинів та яких красу славили греки, італійці, араби та перси. Високий, стрункий її стан обіймала тісно ткана опинка, підперезана широким поясом. Поверх узірчатої, мов сніг, білої сорочки висіло на шиї багате намисто з бурштину, срібних талярів та золотих дукатів, у темному волоссі блистіло срібне чільце, а на чоло над рівними, мов шнурочки, бровами звисали у золоті бляшки оправлені жемчуги.
 — Калино! — привітав її Мстислав. — Прости, що прийшов до тебе так не в пору, та, бачиш, мусів!
 — Як-то не в пору? — питала дівчина. — Ти мені завсіди у пору приходиш, ладо моє. А тепер, коли поховав батька, певно, частіше приходитимеш, правда?
І своїми карими оченятами глянула вабно та питливо на молодця. Але Мстислав сумно потряс головою, а у його очах відмалювалася уся туга, яка проймала його серце.
 — Бачиш, — говорила дівчина, — я була б також пішла на похорони та тризну, але знаєш, що батько...
 — Знаю! — кивнув головою молодець. — Він гнівається на мене.
Калина усміхнулася.
 — Він не такий злий, як думаєш, — сказала. — Він лишень скупий і бажав би посісти усе срібло візантійського кесаря, хотяй сам не знає, на що воно йому придалося б.
 — Ні, Калино, — відповів молодець, — ти не знаєш свойого батька. .Він добрий, може, для тебе, бо тебе кождий любить, навіть Рогдай, та осьосмілися коли-небудь станути йому поперек дороги, побачиш!
 — Що ж ти нині йому вчинив, що такий лютий вернув від тебе?
 — Він? — відповів молодець, а лице його прибрало грізний вираз. — Він обкидав гряззю пам’ять мойого батька і братів та грозив, що мене запроторить у раби, якщо не заплачу довгу. Я і згадував йому за тебе, буцімто жартом, та він прозвав мене собакою, пройдисвітом, жебраком і аж тоді вступився, коли я нагадав йому, що ми самі, а я дужчий від нього.
І молодець розказав свою ранішню пригоду.
 — Ось тому мушу нині покинути Залісецьку волость, — кінчив оповідання, — бо боюся, щоби мене справді не зловили та не продали у раби. Боги високо, князь далеко. Він земський боярин, я княжий, у нього други та помічники і багатство, а я... сам без гроша та помочі сусідів.
Дівчина споважніла і посумніла, а в очах закрутилися сльози.
 — Так, — сказала по хвилі надуми, — може, ти і кажеш правду. Коли батько був у тебе, приїхав молодий Власт, боярин з Города. Батько відгрожувався на тебе, та я сміялася. Але тепер бачу, що лучче було послухати, про що вони оба говорили, бо щось дуже довго радилися у світлиці, а при виїзді кликнув ще Власт на прощання: «Оставайте з богами, завтра будете його мати». Жалко мені тебе, Мстиславе, жалко, мов за життям, плакатиму за тобою, але тепер сама скажу тобі: їдь, милий, тікай відси, а повертай здоров у добрі та багатстві. Не вдасться тобі, то стань на службу князеві та возьми мене оружною рукою. Я радо поділю з тобою хатину у княжому острозі, проміняю усі гаразди за наше спільне щастя, за будучність!
І кинулася на шию молодцеві.
Довго не пускав її Мстислав з обіймів, та ось Крук загавкав, а у корчах за ними щось зашелестіло. Мов птичка з гнізда, налякана рукою збиточного хлопчини, порхнула Калина у сад, а Мстислав кликнув їй навздогін:
 — До весни!
І скорим, пруживим кроком заглибився в ліс, наче човен, що крізь розбурхані хвилі Руського моря прямує у Цар-город. Сонце піднялося високо на небі та догрівало чимраз дужче. Але молодець не відчував сього під густим склепінням галуззя та листя, лише жваво ступав вперед. Спускався у глибокі яри-балки, зарослі бивно лозиною, вільхами та яворами, минав гущавники ліщини або густо підшиті дубові та букові полоси пралісу, де на столітніх шарах гнилого листя та галузок розросталися в людську голову завбільшки розкішні різнобарвні гриби. Місцями, де весняний або осінній вихор повалив знесиленого лісного прадіда — старезне порохняве дерево, там доходили лучі сонця аж до землі, і серед буйного ягідника блистіли, наче карбункули та рубіни, суниці та їжилися сподом синяві, верхом лискучо-зелені малинові кущі.
Мстислав ішов далі. Не спинювали його і пісні птиць, які, щоправда, дещо притихли, та все-таки раз у раз на нижчих галузках обзивалися сойки та сороки, а у високопенно-му лісі ковтала жовна та обзивалися молоді канюки у високому, з порохна та патиччя сплетеному гнізді. Погана воня стерва долітала від сього гнізда аж до молодця, та вскорі приглушували її пахощі лісових цвітів слизу, розхідниці, розмарину, материнки та липи. Молодець не звертав уваги на окружения і полишив обзорини корчів та дерев Крукові, який раз у раз оглядався, а побачивши, що його пан іде далі, щезав знову у гущаві, брехав та підскакував і виполошував всіляку дрібну звірину та пташню.
Вкінці вийшов Мстислав на малу прогалину, вкриту рожевими корчиками вересілю. Полянка лежала на склоні малого горбка, що панував над околицею, і мандрівник став розглядатися по безмежному морі лісу, що хвилювало перед ним у яркому світлі сонця. Чорняві переливи тіней перебігали рядами по вершках дерев, коли вітер порушив їх широким подувом. Над лісом кружляли високо-високо соколи та шуліки, наче темні точки на блакиті неба, а хвилями низали воздух князі воздуху — кані, найбистріші летуни між птицями. Мандрівник задивився у синяву, що там десь далеко у безкраї лучила землю з небом, та усею душею тонув у виді сеї свободи та величі світа... Коли нагло щось свиснуло попри його висок, а позад нього заскавулів Крук, наче поцілений каменем або ударений ногою чи буком...
Та недарма Мстислав від кількох літ ходив на лови сам: один і не раз, полюючи на грубу звірину, бував у небезпеці, де один рух рішав про життя або смерть. Наче м’яч, що, кинений сильною рукою об землю, відскакує знов угору, відскочив молодець одним махом на три кроки та відвернувся.
І що ж побачив?
З-поміж корчів калини на окраїні лісу, може, на десять кроків від нього, визирала постать в полотнянку одітого парубка, що з топором та ратищем біг у його сторону. Ближче стояв другий, що якраз кинув був у нього ломакою, видко, на се, щоби його повалити й оглушити. В руці держав він ремені, і Мстислав в одну мить пізнав обох та їх наміри. Се були раби Власта зі західного пограниччя, з-за Сяну, парубки, звісні зі своєї дикости та звірства у цілій околиці. Власт послугувався ними, коли треба було насильства або жорстокосте. Ні один з тиверців не зважився б на такі погані діла. Як в усій Руській землі, так і тут не любили люди насилля, мук та убивства.
Тому, коли Мстислав побачив обох посіпак, пізнав сейчас, що грозить йому небезпека, і то чимала. Осадився, отже, кріпко на ногах, з розмахом кинув ратищем у ближчого з ворогів. Драбуга упав, наче підтятий пень дерева, та заверещав не своїм голосом. Другий станув нерішучо, та молодець в млі ока прикляк, добув з-за плеча лук і наложив стрілу...
З фуркотом полетіло ратище на Мстислава, але він добре бачив, відки воно летить, і відхилився вбік. Услід за сим свиснула пірната стріла і застрягла в оці напасника. Сей упав на землю недалеко від товариша, що між тим вертівся з болю, мов розтоптаний хробак.
Усе те було ділом одної хвилі, так що Крук, якого копнув був перший напасник, не скінчив ще скавуліти, коли оба посіпаки лежали уже біля себе, виючи з болю. Бистро розглянувся Мстислав довкола, а відтак обійшов усю поляну. Надибав лише сліди трьох людей — свої та обох драбів. Тоді підійшов до них з мечем в руці. Ратище влучило одного з них у праве плече та стреміло ще у рані, бо не стало вже сили вирвати його з-поміж відломків розторощеної кости. Раб стогнав вже лише тихо, закривши очі, а кров оббризькала рожеві цвіти вересілю. Другий вив раз у раз, намагаючись видобути вістря стріли, довкола якого обвернулися ніжні плівки ока.
Коли побачив Мстислава, що наближався до них з глибини лісу, кинувся у смертельній тривозі на коліна, щоби просити пощади.
 — Простіть, могучий пане, — лебедів, — ми раби боярина Власта, нам приказали... ми не винні, ми не бажали вас убивати... Хай нас Перуна грім поб’є, коли бажали... Пощадіть нас!
 — А то чому кидав ратищем? — гукнув Мстислав, який, правду сказавши, зовсім не чув злости до повалених ворогів. Противно, у нього зродилося чувство, зложене з вдоволення та жалю. Він радів і гордився побідою, та, проте, жалко було йому стогнучих та бідкаючих посіпак.
Легко видобув ратище з рани лядського парубка та поміг другому освободитися від стріли та останків виплившого ока, звернувся до них ще востаннє і сказав:
 — Не винні ви, що напали на мене, не винен і я, що мусів боронитися. А що я дужчий від вас, се дар богів, а нічия заслуга. Тому не майте гніву до мене, а я прощу вам. Одначе скажіть Властові, щоби він не ставав мені у дорозі, бо я роздавлю його, мов хробака на стежці чревієм; нехай з Рогдаєм не нюхається, бо коли у нього задовгий ніс, то я втну його та кину собаці, а вернувши, покажу йому і усім сусідам, хто паном у Залісецькій волости!
Се сказавши, відійшов з Круком, який, бачачи цілковитий погром ворогів, поняв ціле положення дуже добре і, весело помахуючи хвостом, побіг за Мстиславом. Коли щезли за зеленою стіною, піднісся осліплений раб та, вигрожуючи кулаком за молодцем, проворчав:
 — На всіх богів землі і пекла, на кости дідів та батьків, не забуду я тобі сього і або згину, або вдавлю тобі у горло твої власні очі; проклін на тебе та твоїх... Чорний бог чує моє слово, а Власт пімститься!
І, знесилений, упав на землю.
V
У Києві
Мстислав вельми чудувався, як могли парубки Власта, який сидів аж у Городі, кілька миль від Залісся, так скоро надоспіти і вислідити його у дорозі. Але загадка розв’язалася вскорі, бо у гущавнику найшов два коні боярина, на яких приїхали напасники. Не отягуючись, вибрав сього, що видавався йому луччим, і почвалав у ліси.
Не день і не два їхав він лісами та лугами, заходячи часами до людських осель, щоби переночувати та запастися на дорогу.
А оселі лежали тут густо, і всі були великі, обширні та многолюдні. З полудневого пограниччя, зі степів відпливала людність, бо турецька орда печенігів починала грабити та нищити сі околиці. Не раз на нічлігах розбалакував Мстислав з такими переселенцями, і всі вони нарікали, що князь Святослав замало журиться про полудневі межі князівства. Та він не звертав уваги на ті слова. Під його молодечу уяву підходили більше славні походи на Царгород та Болгарію, у краї теплі, краї світлі, на південь, куди тягло усіх русинів непоборимою силою сонце — цар сих земель.
За шість днів заїхав Мстислав до Меджибожа — серед лісів та болі^ положеного замку, і тут прибув якраз під час побуту князя Ярополка, поставленого над деревлянами. З усієї околиці спішили люди з поклоном і дарунками, бояри і кметі, покривджені ішли шукати правди на гнобителів, обманені на обманців.
Тут прийшла Мстиславові гадка попробувати щастя і просити нового князя о поміч. Тому пішов на другий день у острог [Острог — двір, окружений частоколом, валом і ровом. - Авт.], де під синім небом засів князь на великому, коврами
вистеленому стільці. Але сейчас впало молодцеві в око, що князя окружали мало не самі варяги. По лівій стороні лиш, і то здалека від княжої особи, видніло кількох де-ревлянських бояр, та й то кождий з них у багатій одежі, накиненій поверх варязької збруї. З оповідань батька знав Мстислав, що на судах варягів не бувало, бо се були воєнні люди, а на судові сходини не являлися люди в збруї. Однак ще більше вразив його спосіб, як рішав князь спори та скарги. Як колись сумної пам’яти князь Ігор, так тепер князь Ярополк відправляв кметів ні з чим, а зате обставав за боярами, особливо за деякими, про яких знав, що багаті та впливові. Простолюдинові приказував підчинюватись боярській волі, а з довжників навіть посміхався, кажучи:
 — Хто не має чим заплатити відсотків, той повинен мати власні гривні або куни.
Або:
 — Якщо ти знав, що сей чоловік такий немилостивий, то чому ішов до нього? Треба було пошукати іншого вірителя!
Закупам-ізгоям відповідав:
 — Ідіть і живіть по боярській волі, коли по своїй жити не уміли. Усі люди живуть, а закупи, може, не люди?
З рабами навіть, говорити не хотів і велів їх прогнати. Мстислав утратив зовсім надію добути собі ласку такого гордовитого та несправедливого князя і звернувся іти далі, коли нагло почув побіч себе голос:
 — Не довго попасеш ти, небоже, на сьому високому столі; проти волі народу не осидишся на ньому! Ігор який був, а також згинув марно. Перун не князь, він зарівно побиває і князя, і раба’, а Хоре не чоловік, усе бачить, а обдурити не дасться.
Мстислав оглянувся і побачив чоловіка, може, тридцятилітнього, худощавого, з блискучими очима та довгим вусом і чубом, словом, вояка. На ратищі ніс він набиваний спижевими гудзиками шкіряний кафтан, на плечах тугий варязький щит, а при боці довгий обосічний меч.
 — Чи і ви, дядьку, до князя з прошениям? — спитав молодець.
 — Е, ні! — засміявся вояк. — Лют не потребує ласки таких момсиків, як сей малий Ярцьо. Я дружинник князя Святослава. Я лише бажав поглядіти, яку-то цяцю лишив наш князь місто себе, і бачу, що син не вдався в батька. Ну, може бути, що се ще месть за Ігоря.
 — То князь Святослав так довго тямить кривду? — спитав Мстислав. — Прецінь княгиня пімстила смерть чоловіка як слід.
 — Авжеж! — була відповідь. — Я ж не кажу, що се князь метиться, лишень боги. Куди ж ти, молодче, ідеш?
 — А саме до вашого князя: Я чував, що збираєте людей, то і я бажав піти з вами.
Лют глянув на Мстислава та зміряв його від голови до стіп.
 — Гаразд! Князь прийме тебе. Ти свобідного роду?
 — Я боярський син, моїх двох братів згинуло у Болгарії, батько ходив з князем Ігорем, майно ми втратили...
 — Чому?
Мстислав розказав. На те Лют потряс головою.
 — То твій батько зле вчинив, що не нагадав князеві про своїх синів. У нашого князя військова вдача: коли гнівний, не приступай, доки не висопеться. Але потім хоч до ран приложи — загоїться. Але що ж? І Велес не верне сього, що сталося. Ти, молодче, пригадай князеві обох братів, а він не забуде тебе.
Оба вояки посідали на коні і поїхали прямо у Київ. Лют знав найближчі дороги та найгладші стежки крізь ліси, тому вже сьомої днини підвечір станули у стіп київських гір, над річкою Почайною. Відси починався славний Боричів вивіз, доїзд до княжого острогу, який займав собою склони і вершок горбка. З західної сторони був тут лише один доступ і одні ворота. Дорога до них вела здовж городського валу і частоколу, так що ворог, який думав напасти на браму, мусів здовж частоколу під стрілами оборонців перебути простір яких вісімсот кроків.
 — Ану, вгадай, Мстиславе, — усміхнувся Лют, — чому доїзд до острогу іде з полудня, з лівої сторони, а не з другого боку?
 — Чому? Бо з сеї сторони краще і лучче.
 — Куди там! З другої сторони, від Подолу, те саме! Місто іти прямо угору справа, звертає дорога вбік і приходить зліва до північних воріт острогу.
 — Гм! Не знаю! — відповів молодець.
Лют засміявся.
 — А котрим боком звертаємося до частоколу, коли підходимо зліва?
 — Звісно, що правим... Ага! Вже знаю. Бо на правому рамені нема щита.
 — Бачиш? — поучав Лют. — Якщо ворог перекине щити на праве рам’я, то буде безоружний і не буде боронити нашим разити напасника стрілами та камінням, а як не перекине, то буде від сторони частоколу без ослони.
 — Диви, диви! — чудувався Мстислав. — Як мудро виміркувано.
 — Се наш князь так придумав. Він лише і про те думає, та коли видумає, то і старий Свинельд не втне.
 — Воевода?
 — Еге ж! Він тепер у Переяславці заступає князя, і ми тепер туди ідемо...
 — Він варяг?
 — Ніби варяг, та його варязькі кости давно уже поросли руським м’ясом. Вже і своєї мови призабув, бо у нашого князя варягів небагато.
 — А се чому?
 — Бо він більше за славою вганяє, чим за наживою, на полюддя не ходить, а живиться добичею з війни та ловів. Варяги люблять достатки, тому волять молодших князів, Ярополка, Олега або царгородського кесаря. Та і князь волить наших добровольців, чим їх, бо наш народ хотяй менше одчайдушний, но зате о много тугіший та вірніший.
 — Звісно, — замітив Мстислав, — хто бореться за гріш, тому слава байдуже! — Так гуторячи, увійшли в острог. Упродовж частоколів, з-над яких грізно гляділи з грубезних колод будовані вежі, лишено для доступу борцям та для довозу стріл, каміння, смоли та води доволі широку вулицю, яка окружала стоячі всередині дворища. Дворищ сих було кількадесят, а належали вони до найзнаменитіших дружинних бояр, що проводили відділами княжого війська. Довкола кождого дворища стояли ще житниці та комори на всілякий воєнний припас та поживу і довгі хати для рядових вояків-гриднів.
Найнаряднішим був дворець воєводи Фарлафа, де жило у хатах триста варягів. Тут застава була срібна, а багаті паволоки укривали стіни, столи та лави. У других сього не було, бо се були хати дружин з Тиверських, Полянських Сіверських, Улицьких, Словінських земель, сини бояр, кметів, ізгої-закупи, як Мстислав, і ізгої-раби, які викупилися з рабства або яких викупив князь за хоробрість у бою. На великому майдані посеред острогу стояло окремо укріплене дворище київських князів, а між ним і північними воротами, що вели на Поділ, видніла святиня бога Перуна.
На майдані панував рух, як на торзі перед виїздом купців-гречників човнами на південь. Товпи кметів та рабів виносили з житниць на плечах міхи з борошном, вуджениною, салом та уставляли їх рядком у пристани, де ждали на них довгі липові човни, обмазані смолою, з лавками та довгими веслами. Скрізь по майдану сиділи гуртками дружинники-гридні, себто прибічні вояки князя, зайняті воєнним ділом. Вони острили мечі, списи, топори, пробували луки,
оглядали лати та щити, а усе те серед пісень та жартів. Раз у раз зачіпав хтось Люта.
 — Добро з приходом, Люте, що, ти сина привіз? — питав якийсь знакомий.
 — Ні, се твоя жінка тобі прислала, аби-сь не забув, що маєш сина, — відповів Лют.
 — Коли ж у мене нема жінки!
 — Ну, а у мене сина нема.
За якийсь час знову хтось зачепив їх.
- Ти де роздобув отсього пса? — питали. — Та ще й з песеням!.: — додавали, вказуючи на Мстислава, що усе оглядав діточими очима, подивляв і забув язика у роті.
 — Тю на твойого батька, — огризався Лют, — се його братанич.
 — Як-то?
 — Ну, звісно як, песеня старій собаці все сином або братаничем, а тобі, відай, першим братом доводиться, може, ні? Як ні, то вибачай, ти, видко, з іншої буди.
Вкінці приїхали перед стайні, де чимало отроків проводило, чистило та уїжджало коні. Коли побачили Люта, сейчас надбігли та взяли коня до стайні. Мстислав зліз також і станув біля Люта.
 — Страх, як тут у вас гамірно, у лісі навіть весною такого не буває, — завважив.
 — Чого солопишся? — гукнув Лют. — От краще подумай, що сказати князеві. що тобі з сього, що тут ловиш галки та ворони. Як князь тебе прийме, то наглядишся та наслухаєшся доволі, а не прийме, то ще погавишся доволі, заки поїдемо.
 — Гей! Не погавишся, Люте, ні, бо їдемо вже завтра! — почувся нагло за ними різкий, молодий голос.
Лют обернувся, наче гадюка вжалила його у потилицю, і похилив сейчас голову та зігнувся, дотинаючи рукою землі. Не знаючи чому, зігнувся Мстислав і собі, а коли знову випрямився, поняв сейчас, що перед ним сам князь.
Князь був без шолома, а чорне волосся зв’язане було у чуб на вершкові голови ремінним волоком. Чорні вуса отінювали добряче лице з ясними синіми очима та густими бровами. У лівому усі висів ковток з одним карбункулом та двома жемчугами, в прочім не ріжнився князь нічим від своїх вояків. Його невеличку, але тугу, костисту стать укривав шкіряний одяг, прикрашений по берегах мережками, які вишила його любима жінка Малуша. Широкий черес з застромленим ножем та келепом і кріпкі чревії з бичачої шкіри, грубо окуті, доповняли стрій. В руках держав щітку, якою вичистив саме свойого любимого коня. З усієї його
статі так і било здоровля, сила, охота до бою та любов до життя і світу.
Мстислав почув до сього чоловіка від першої хвилі якусь почесть та любов, наче до якого вельми поважаного у родині дядька або старшого брата. Між тим Лют отямився і відповів князеві.
 — Тим краще, князю! Лют не любить, щоб ретязі ржавіли, а на мечах баби пекли поросята, — відповів.
 — Добре кажеш! — засміявся князь. — А хто то з тобою прийшов — свояк?
 — Свояк князю по спису та ратищу, але Младанові і Радославові Воєславичам із тиверського Залісся доводиться справді братом.
 — Братом? — тут Святослав бистро глянув на молодця. — Младан... Младан... — говорив, а його очі прибрали якийсь дивний вираз, і здавалося, що глядить Мстиславові у найтайніші глибини душі, — вони упали у чесному бою один по правій, другий — по лівій руці від мене. Через се і я мав час спасти свою голову... Задалеко, бач, тоді загнався між поганих... Всі, що були зі мною, згинули... Младан... Младан... братом мені був, не слугою... таким будеш і ти.
І поклав свою малу, але кремезну і сильну руку на рам’я молодця. А сей глядів у сі сині, мов море, глибокі очі і наче під впливом якоїсь таємної сили відповів:
 — Буду, княже, клянуся на батькові кости та на Перуна!
 — На меч, сину, клянись! — сказав Святослав поважно. — Що боги моторять, ніхто не знає, меч один не покидає чоловіка, хіба що чоловік сам його покине.
 — Клянусь мечем, князю, що послужу тобі, як служили брати.
 — Гаразд! — утішився князь. — Спасибі тобі, Люте, що привів сього героя. Іди-но у город, поклич Добриню і Володимира, а ти, хлопче... як тебе?
 — Мстислав.
 — А ти, Мстиславе, ходи зі мною і розкажи мені, чому ти, вже третій з роду, ідеш за мною, під час, коли другі десятьох або і дванадцятьох синів годують з одної миски за піччю та навіть на Купала не пускають, щоб, бач, чужі блохи не обкусали?
Князь пішов до коня, якого чистив, всунув щітку у ТО(5-бу при сідлі, що лежало біля коня, а відтак попрямував у дворище. По дорозі розказував Мстислав про свою судьбу і наче угадав, що подобається князеві, а що ні, бо говорив коротко, зв’язко. Святослав раз у раз глядів з-під ока на товариша, а коли сей згадав за Калокира, почервонів увесь, а Мстислав замовк’ в одній хвилі. Високе чоло Святослава
стягнулося усе у зморшки, наче синє небо, коли знічев’я набіжать з-над Руського моря чорні хмарюки.
Густі брови наїжилися, а в. очах заблистіли якісь такі страшні огні, що Мстислав задрожав.
«На Перуна! — подумав. — Горе тому, хто йому ввійде в дорогу!»
 — То він має твої гривні? Собака грек! — сказав князь хриплим голрсом, у якому звучала наче якась струна дикости та жорстокости. — Та ми відберемо їх йому. Я знаю, що у нього нечисті руки, але доказів не маю. Так само і воєвода Фарлаф... — тут князь станув і звернувся до молодця.
 — Хлопче! — сказав. — Ти тут чужий, нікого не знаєш, ніхто і тебе не знає, правда?
 — Так, княже, хіба один Лют.
 — Се нічого, се золото не чоловік. Але ти... умієш ти мовчати?
 — Як батькова могила. Попробуй, княже, побачиш.
 — Ну, гаразд! Бачиш, отже, мені здається, що Фарлаф і Калокир кують крамолу проти мене. Ти знай се і, бережучи мене, сліди за їх ножами та мечами, щоби котрий не найшов дороги до мойого серця. Я смерти не боюся, лише зради... Але ось говорити тобі про се невільно нікому — навіть у сні! Поняв?
Мстислав поклонився.
 — Буду, княже, твоїм оком там, де твоє не сягне, та твоїм щитом, де твойого не буде!
 — Добре, а тепер розказуй далі!
І, розмовляючи, пішли у дворище.
VI
НЕ ГЛЯДИ, КНЯЖЕ, ЧУЖОЇ ЗЕМЛІ
У тьмавій приємній кімнаті княжого дворища ждала на князя чимала товпа людей. У дорогих шубах та шапках, прикрашені золотими та срібними ланцюгами, самоцвітним камінням та шовками, сиділи і стояли руські купці-гречники, між якими видніло і кількох греків з чорними бородами та блискучими очима, у синіх туніках та жовтих сап’янцях. Поруч них віддільно станули земські бояри, що не брали участи у поході, а між ними визначався велетенського росту муж, може, шістдесятилітній, з сивою бородою, у шоломі та дорогій візантійській збруї. При ньому стояв дванадцятилітній хлопець кріпкої будови тіла, з темно-синіми очима та темним волоссям, але з дивно правильними чертами лиця та повільними рухами тіла. Хто глядів на нього, той немов бачив, що хлопчина силою вгамовує вибухи своїх бажань та пристрастей, яких відблиски появлялися хвилями у глибині його зіниць. Спокійно і розважно гляділи вони на світ, наче передчуваючи сю задачу, яку колись мав сповнити саме той молодець.
Сим високим старцем у збруї був воєвода Добриня, а його молодий товариш — се молодий князь Володимир, син улюблениці Святослава, Малуші.
По другому боці кімнати стояло з двадцять оружних мужів у візантійських та варязьких збруях або і без них, у шкіряних каптанах, широких черкесах та шапках з вухами.
Князь сів на стільці, який подали йому слуги, і обкинув зором увесь збір. Мстислав, що стояв при дверях, бачив, як на лиці Святослава показувався глумливий усміх, а його голос, коли обізвався уперше, зазвучав різко, наче скрегіт різаного каменя.
 — Гаразд, панове бояри! А і вам, грецькі гості, добро з приходом! Що ж приносите з моєї Херсонеської та Болгарської волости? Чи живе ще недруг наш і ваш кесар Іван Цимісхій? [Іоанн І Цимісхій — імператор Візантії у 969 — 976 рр. Патрицій Калокир — постать історична. - Авт.] Чи патрицій [Патрицій — титул достойника у Візантії. - Авт.] Калокир уже перетягнув на свою сторону усіх бояр царського престольного города?
З-поміж греків виступив наперед муж у середніх літах з багатим ланцюгом на шиї, а за ним дванадцять рабів несло дарунки: золоті та срібні миски, свічники, кубки, ковтки, ланцюги, спряжки та запинки і звої величавих паволок, на яких виткано золотом львів, орлів, коней, людей та всілякі казочні потвори.
 — Хто ти? — поспитав князь.
 — Я раб рабів твоїх, ваша княжа високосте, Партеній, сумирний раб Божий із Доростолу, приходжу як посол-від патриція Калокира з Преслави.
Мстиславові аж мороз пішов поза шкіру, коли почув се ім’я. Він зблід, як стіна, і глядів лише, витріщивши очі, на мужа, який з облесним усміхом та покірним лицем слухав слів князя.
 — Я так і думав, що ти ще тут у нас не був, бо бачу, що станув між сими, яким дещо не всмак пішли мої походи на південь. Коли тому три роки клявся я Калокирові на Перуна та Велеса, стояв він та други його між моїми гриднями. Нині чомусь-то ви відцуралися від них, а пристали до моїх плугових бояр. Се вельми поважні та добрі люди, і я їм чести не уймаю, але се не пара вам, ні нам, що беремося повалити великого кесаря у Царгороді, а посадити на його престолі маленького херсонесця.
їдкі слова Святослава поділали на послів, наче відро холодної води.
Лиця їх помертвіли, поблідли. Вони, бач, налякалися, що князь проглядів їх дволичну гру і добре розумів, що Калокир був лишень куклою царгородського кесаря — а між тим вони вірили у його легковірність.
«Він сміється з нас, — погадали, — а за хвилину велить наволічи на паль або виколоти очі. Бережіть нас, Спасе, і ти, Пречиста!»
Але так не було, і швидко успокоїлися посли, коли князь заговорив далі.
 — Боїтеся Цимісхія? Ну добре, але я його не боюся. Якщо доставите мені усе те, що обіцяли, то маленький херсонесець сяде-таки в золотій палаті кесарів на великому престолі. Тому можете сміло ступити знов на той бік кімнати, де бряжчить збруя моєї дружини та де сидить на маленькому престолі великий князь, що страхів не боїться.
Партеній відітхнув, і скісний погляд його очей упав з-під повік на гурток княжих дружинників, між якими визначався дородний білявий муж з рум’яним лицем та великими круглими очима — Фарлаф.
Мстислав побіг зором за поглядом грека і побачив, як варяг тріпнув згірдно пальцями.
 — Князю! — відповів посол. — Господин мій, патрицій Калокир, недармо славить під небеса розум твоєї достойности. Ти сейчас замітив, що ми не прийшли сюди з сим, з чим приходили колись. Іван Цимісхій вернув зі сходу, і як усе велося йому в житті, так і тепер вернув побідником, а з ним стотисячне військо. Усі наші приклонники покинули нас, багато гроша, який поплив у їх мішки з Херсонесу та Доростолу, пропало. Кесар велів удушити сина і осліпити зятя патриція Калокира, а сам збирається іти війною на Болгарію. Ось чому приїхали ми, князю, остеречи тебе і навколішках благати: «Іди, князю, з Болгарії, вертай на Русь та жди при-гідної хвилі. Поки що не благословить Бог нашому господи-нові на престол, ні тобі на болгарські волости. Заждім, а за кілька літ, певно, знову прийде нагода відбити утрачене!» На доказ вічної дружби та щирої любови посилає тобі ось ті дари!
Святослав навіть не глянув на скарби, які зложено у його стіп, а на які ласим оком гляділи Фарлаф та варяги. Його лице поблідло, а на чоло виступила кривава, аж синя жила, ознака гніву.
 — То так? — почав тихим, хриплим голосом. — Отакої співаєте тепер, коли дружинники мої стоять за Дунаєм під брамами Румелії?1 Ну, гаразд! Я не тягну Калокира за бороду, хоче... то нехай, про мене, чепить у Доростолі та перебирає чотки або їде цілувати коліна кесаря та заплатить за нужденне життя носом та ухами, язиком або очима. Я обійдуся без нього та поїду сам добувати нев’янучої слави або смерти і сяду на престолі сам або погибну! Краще самому, опершись о дерево, боронити життя, чим повірити його охорону трусові!..
Голос Святослава кріпшав в міру того, як говорив. При словах: «Я обійдуся без нього» — встав і випрямив свою могучу, геройську грудь, наче наставляючи її ворогові.
Хитрий грек зігнувся ще нижче.
 — Великий князю! — відповів. — Калокир не думає навіть покинути рядів дружини твоєї достойности і за себе не боїться. Він дрожить лише за життя твоє і твоєї дружинй. Тому благає тебе як найвірніший друг, щоби ти не кидав свойого безцінного життя у страшні небезпеки нерівного бою. Друга нагода може лучитися, але друге життя ніколи. Коли згинете ти і дружина, хто ж оборонить Калокира?
З зачудуванням глянув Святослав на грека, в сумніві, чи не скривдив його підозрінням трусости, де промовляла тільки дружба. Тому сказав вже лагідніше:
 — Вертай у Доростол і скажи, що я іду туди з дружиною. Калокир нехай не боїться за мене. Коли сам готов гинути, ну, то згинемо оба — буде веселіше. А якщо побідимо, чого надіюся, то посміємося з його обави. Скажи йому, що як нема на світі скарбів, якими можна би мене купити, так нема на світі небезпеки, яка здержала би мене від наміреного та порішеного походу.
Низенько поклонилися посли і вийшли. Князь усів знову на стільці і задумався, перебираючи пальцями темний чуб на вершку голови. Всі мовчали і перешіптувалися нишком. Лишень Фарлаф покинув своє місце при князеві і поза плечі усіх прямував до дверей за грецькими послами. За ним збирався до відходу і Мстислав, бо надіявся, що стрітить-ся з Партенієм, — коли нагло почувся голос князя:
 — Не відходи ще, Фарлафе, послухаємо, що скажуть наші земські бояри та огнищани!
Лице Фарлафа почервоніло, наче у хлопця, якого зловлять у чужому саду. Він вернув на своє місце, а Мстислав скористав з руху, який повстав між зібраними, і станув недалеко дверей, щоби вийти ще перед другими. Між тим з-поміж бояр виступив старий Путята з-під Канева, низький, з кривим носом, що, мов клюв грабіжної птиці, виставав з сухощавого, опаленого вітрами лиця.
 — Князю Святославе, — начав. — Мене вибрали земські громади бесідником, щоби я поклав тобі на серце бажання полянських громад.
Святослав стягнув брови грізно, але відповів спокійно:
 — Не громади мене поставили князем, не вони дають мені дань на харчі для моєї дружини; тож і не можуть вимагати, щоби я був їм на вислуги.
 — Се правда, княже, — сказав на те Путята. — Князь Ігор ходив на полюддя і збирав борошно, шкіри, віск та мід. Тому і любив його нарід, а погані печеніги не забігали до нас рік у рік, Ігор пильнував землі батьків, і земля...
 — Покрила його, вбитого деревлянами, — докінчив за Путяту князь.
 — Не земля його вбила, а власна несить, — відповів боярин.
 — Пусте городиш, Путято! — кликнув князь. — Ігор пильнував вас, і ви вбили його, а за рік-два скажете ще, що і могли його вбити без суду, бо ж його, як раба, годували. Я не раб, мене годувати не будете, я сам годуватиму себе і дружину ось чим!
Тут князь ударив рукою по рукояті меча.
 — Княже! — завважив старий Путята поважно. — Знаю, що ти нас, мирних землян, не любиш і не слухаєш — добре! Але сивий волос шанувати є повинністю усіх, се закон прадідів, тому повинен і ти вислухати, що тобі говорять старці твойого народу!
Княжі дружинники глянули на Святослава, бо сподівалися одного з сих вибухів дикого гніву, перед якими так усі дрожали, але о диво! Князь опустив голову, потер чоло рукою і замовк сейчас.
 — Правда твоя, батьку, — сказав по хвилі, — говори, що знаєш, слухаю!
 — Слухай, князю! В тебе щире, золоте, руське серце, а не грецька їдь, ні варязький камінь. Тому і сам знаєш, що тобі не грозить у нас судьба Ігоря. Ти не Ігор, а твоя дружина — се, по найбільшій части, таки наші діти та внуки. Се дає нам право бажати собі, щоби вони гинули для добра Руської землі, а не для твоєї лише слави. Ти на полюддя не ходиш, нам ніяке діло до тебе, але наші діти гинуть з тобою, а їх вигодували ми. Не купили ми тебе, не купив ти їх. У тебе твоє право, у нас наше. Ось бачиш, — доки сидів у Ітілі [І т і л ь — столиця Хозарського каганату в VII — X ст., вище сучасної Астрахані та р. Ітіль (Волга). Зруйнована в 965 р. київським князем Святославом. - Авт.] хозарський каган [Каган — хан, володар. Ся назва прийнялася опісля й у нас. - Авт.], зрідка показувалися лишень печеніги у наших степах. Розлетілися хозарські пастухи по східних пустинях, вигинули хлібороби та купці, остався степ, а по тих степах гуляє орда. Ти сам, княже, не раз і не два побідив їх, та що з того? Той сам грім, що розбив Хозарську державу, отворив їм також ворота на Русь. Збагни, отже, своїм розумом, Святославе, що тобі робити. Не до князя отеє кажу, лише до русина-полянина з Києва.
Святослав не відповів сейчас бояринові. Він вдивлявся у простір очима натхненного бояна, а далі почав:
 — Болгарія, Переяславець, Дунай, золота Візантія — се рай! Коли я ішов на хозар, печенігів, в’ятичів, бажав я покорити їх вам на славу, і вони покорилися перед вами. Ви стали сильнішими від усіх народів землі, навіть від кесаря, бо і він дрожить перед нами у свойому теремі. Та тепер хочу іти туди і взяти собі болгарську землю, собі і вам. Се середина землі моєї. Там золото, срібло, паволоки, шовки, збруя, вино, а з Руси хліб, риба, шкіра, віск, мід і челядь. Там вигода, достаток, сонячні поля і луги, світло і тепло, се волость Дажбога. А вам чималі бариші прийдуть з торговлі у сих нових землях. Може, ні? Тож я здобуду сей край, а за рік верну і покінчу з поганими, як покінчив з хозарами. Ну, що ж, Путято, вдоволився?
 — Чи ти, князю, підеш у Переяславець, чи тут ос-танеш, на се твоя княжа воля, — відповів Путята, оминаючи пряму відповідь на запитання, — розваж лише, що ніякі багатства не заплатять за всю кров та сльози, що поллються з твоєї причини у степах і на Дунаї, вкінці уважай, щоби, шукаючи чужої землі, своєї не втратив. Великою є людська злоба, а злі дорадники і рідну дитину уміють підцькувати на батька або й одного рідного брата на другого. Ти, Святославе, могучий князь, такий, якого не було ще на нашій землі, та проте ти лише чоловік. Що буде діятися у твоїй землі, коли над тобою відправлять тризну? Хто удержить в послуху болгар, хозар, в’ятичів? Твої сини навіть до Новгорода іти не хотять, бо їм задалеко... Тому не слід тобі ще чужих земель шукати, а зібрати власну у одну руку та злучити її, споїти, як землі одної родини!
Князь стягнув брови і ждав, видко, нетерпеливо кінця бесіди Путяти. Коли старець скінчив, підняв руку на знак, що хоче говорити.
 — Слухайте, Путято, і ви, бояри: доки ще кров красить моє лице здоровлям, доки Дажбог подає силу моїм раменам, а удар мойого меча, наче удар Перуна, торощить ворожі черепи, доси не вірю, щоби з моїх рук могла випасти керма княжої власти. Мої сини та їх воєводи заступлять мене та світитимуть ворогам чи бунтівникам у очі мечем і пожежею. Вони творитимуть також у моєму імени правду людям на суді та приноситимуть жертви богам за себе та народ. Коли я верну, — не скорше, — осяду у Києві і зроблю усе те, чого хочуть від мене бояри. А поки що нехай сей, якому по батькові нічого не належиться у спадщині, візьме землю, котрої ніхто не хоче... Володимире, ти будеш князем у Новгороді, а воєвода Добриня поможе тобі у правлінні, якщо не стане тобі умілости.
Володимир покраснів, його прегарні чорні очі загорілися блиском. Він поступив два кроки вперед і здавалося в першій хвилі, що кинеться на шию свойому татові. Та Добриня шепнув йому до уха кілька слів, і хлопець укляк у стіп батька, кладучи руку на меч, який Святослав держав у руці.
 — Клянуся на Перуна, Велеса та всіх богів землі, води та воздуха і на сей меч, оборону і опіку усіх, що шукають правди у житті, що доховаю віри князеві та слухатиму усіх його приказів. Рука моя та голова завсіди будуть трудитися по волі його, доки не розділить нас Мара-Смерть!
Святослав поклав руку на кучерявій голові сина і підніс очі на небо, мов у молитві. Гробова мовчанка панувала у зборі, навіть християни, яких було там кількох, мовчали, перейняті повагою хвилі. Здавалося, що над сею хлоп’ячою головкою буяє невидимо геній будуччини, та ніхто не знав, що се геній будуччини усеї Руської землі.
VII
ПЕРШІ КРОКИ
Коли по засіданні княжої ради Мстислав вийшов поглядіти Партенія, не найшов уже його, зате побачив Фарлафа, який допитувався за грецькими послами поміж дружинниками та купцями. Вони відповіли йому, що посли таки сейчас від’їхали човнами. Мстислав чув сю відповідь і
бачив, як почервоніло з досали лице варяга. Він затиснув п’ястуки та закляв стиха, але відтак ударив себе рукою по чолі і, посвистуючи, пішов у свою кватиру.
«Видко, він мав діло до Партенія, — подумав молодець, — і, певно, знає, де він... ану ж бо, попробуймо щастя!»
І з поклоном приступив до Фарлафа.
 — Якщо благородний конунг [Конунг — назва володаря у варягів. - Авт.] бажає швидкого післан-ця, то я дожену човни верхом! — сказав. — Я без служби та хліба, волочуся за багатими людьми і радо послужу тобі.
Фарлаф ледве глянув на молодця і лиш згірдно потряс головою.
 — Ні! — відповів. — Мені не треба післанців, ні слуг з руського племени. А впрочім, не так-то легко дігнати кого на бистрій течії.
 — Я дожену!
 — Не потреба, іди собі! — засміявся Фарлаф. — Благородний Партеній та ярль [Ярль — скандинавський князь. - Авт.] Фарлаф обійдуться без таких післанців, як ти.
Мстислав поклонився, Фарлаф відійшов, посвистуючи, дальше.
Так, отже, не удалося молодцеві дізнатися про місце, де перебував Партеній. Зате дізнався, що між ними є зносини, і то часті. Сей успіх вдоволив його зовсім. Коли йому удасться не втратити з очей Фарлафа, то, певно, найде Партенія та зажадає від нього рахунків з його вчинків. Тоді зродилася у душі молодця постанова не покидати найденого сліду нізащо у світі. Обов’язок мести за кривду вріс так глибоко в його душу, що у першій хвилі забув навіть за обов’язки, наложені на нього князем. Але вкоротці нагадав собі їх і сейчас уложив собі план поступовання. Відшукав Люта та передав йому на переховання свій меч та шолом, а сам пішов у дворище варягів, де наставник враз з челяддю заходився біля вечері.
 — Чого тобі? — спитав дворецький молодця.
 — З приказу князя прийміть мене між челядь! — просив Мстислав.
 — Хто ти?
 — Я... боярин!.. А хто я, се не твоє діло!
Мимоволі та мимо недостачі досвіду, найшов молодець найкращий спосіб поступовання за двірськими блюдолизами. Дворецький глядів хвилю на дорідну та струнку стать молодця, вкінці склонив голову покірно і сказав:
 — Коли так, то іди, благородний боярине, та роби, що хочеш, я про тебе нікому ні, слова не скажу. Клянусь Перуном!
I Мстислав остав між службою.
При вечері засіло до столів поверх триста варягів. Фарлаф сидів сам кінець стола та видавав прикази. I хотяй варяги мали звичай багато пити при їді, він пив мало і скоро покинув кімнату. Коли вийшов, висунувся за ним і Мстислав.
Криючися попід паркани та гори мішків, вовняних покривал, сідел, поміж товпи сплячих або сидячих дружинників, слідував молодець за воєводою варягів аж до послідніх хат, де пробігала вулиця, що окружала увесь острог. За нею їжилися уже палі частоколів. Фарлаф станув на вільній улиці й оглянувся. Мстислав .припав до землі, але з-за угла крайньої хати, під якою укривався, слідив бистро за воєводою. А поведение його було справді чудне. Зложивши руки довкола уст, обізвався тричі совою. За хвилю почулися десь з віддалі такі самі знаки, а тоді Фарлаф підійшов до частоколу і без труду видобув два кілки, якими прибивано палі частоколу до поперечних лат. Удолині були палі підрізані, а нарізи прикрито землею.
«Гарно! — подумав Мстислав. — Такі чотири палі, і пропало могуче городище київських князів».
Між тим Фарлаф застромив кілки між другі палі, щоби не погубилися, а сам підійшов якраз до сеї хати, під якою чаївся Мстислав, і відкинув засув. Відтак став обходити хату довкола, і нагло стерпла шкіра на Мстиславові... Йому нікуди було утікати. Довкола вільне місце, а найближчі паркани доволі далеко, — заки зміг би добічи, певно, побачив би або почув би його варяг. Зірвався, отже, та рішив і собі обійти хату другою стороною, наче ловець, що тікає довкола грубого дерева перед туром або кабаном.
Тихим, нечутним кроком пустився здовж стіни, і, якраз коли станув перед темними дверима, почулися голоси при частоколі. Одним скоком найшовся Мстислав у хаті. Вона була повна бочок з рибою та в’язаних у звої волових шкір. Саме у сій хвилі вийшов з-за хмари місяць вповні і роз’яснив дещо кромішню пітьму хати крізь вузенькі вікна та відчинені двері. Мстислав ледве успів залізти між шкіри та заховатися за найбільшою бочкою при вході, коли у двері вступило трьох мужів: Фарлаф, Партеній і якийсь слуга. Слуга станув при засуві з ратищем, криючися за дверми, а двох других увійшло у хату.
 — Чи тут безпечно? — спитав голос Партенія.
 — Зовсім, я ж сам відсунув зовні сі двері.
 — Гаразд! Панагія поблагословить діло твоє, достойний протоспатаріє! [Протоспатарій — візантійський полковник. — Авт.]
 — Протоспатарієм зовеш мене?
 — Так! Якщо удасться наше діло, золоті лати та хвостатий шолом стріне тебе у царському хрізотріклінії [Хрізотрікліній — золота палата візантійських цісарів. — Авт.], на се маєш слово царя Івана.
 — На Гель і Норни [Гель — пекло у скандинавців. Норни — богині судьби. — Авт.], — скликнув Фарлаф, — мій меч на услуги імператора!
 — Імператор не потребує ще тепер твойого меча а твоєї голови. Ось тобі від нього дарунок і питання.
У пітьмі почувся питомий брязк золотих монет у шкіряному мішку.
 — Справді, царський дарунок! — закликав Фарлаф. — А тепер скажи, о що питається володар Сходу свойого протоспатарія?
 — Коли виїздить Святослав з Києва?
 — Завтра.
 — Так? В такому разі старайся з твоїми варягами іти передом, коли прийдеться біля Ненаситця перетягати човни. Наші степові союзники нападуть на задню сторожу, де звичайно перебуває князь. Ви удавайте, що не знаєте і не чуєте, що діється, і приходіть на рятунок запізно. Поняв?
 — Авжеж! Але хто заручить нам, що наші степові други, позбувшися ворога, не захочуть позбутися і свідків?
Партеній засміявся.
 — Подумай лише, протоспатаріє, що імператор воює у Сирії та що за кожду ціну наймає хоробрих вояків, які б слухали лише його, а він на них міг опертися. Притім Олє Гардарсзон, варязький гетеріарх [Гетеріарх — візантійський генерал. — Авт.], помер на гнилу гарячку...
 — О боги! Солом’яною смертю! [Природну смерть називали поганські германці «солом’яною» і дуже її боялися, бо хто так помер, сей не йшов у рай Вальгаллю, лишень на сумний, мрачний Нальштранд, т. зв. пекло. Тому германці старалися гинути у бою, а варязькі старці отвирали собі жили, щоби при їх смерти плила кров. — Авт.]
 — Е, ні! Товариші протяли йому жили, але його місце не обсаджене. Хто імператорові приведе кількасот варягів, той буде гетеріархом...
 — Згода! — сказав Фарлаф. — Лише одного не вимагайте від мене.
 — Чого саме?
 — Як довго я у службі Святослава, так довго не підіймуть ні я, ні мої люди руки на нього самого. На його вояків можемо, на нього самого ні.
 — Розумію! — відповів Партеній. — Се гарно, що ви так вірно служите своїм панам. Тим краще прийме вас імператор Іван у ряди своїх військ.
 — Коли ж ви виїжджаєте у Херсонес?
 — Сейчас! А на тебе ждатиму у давніх термах на Білому Березі1, якщо напад не удасться. Там обговоримо, що робити далі.
 — Ага! Значить, ви не дуже певні свого.
 — Усе в руках Бога та Святих Його! — відповів набожно Партеній. — Часом дає він побіду і поганим, щоби покарати за гріхи християн. Тому не треба надто уповати на слабі людські сили. Жду тебе, отже, у старих термах. Ну, з Богом!
 — Хай боги зіллють на імператора та на тебе усі блага Азгарду! [Азгард — місце пробування германських світлих богів у Вальгаллі. Богів сих звали Азами. Найзнаменитішими богами були Одін, Льокі і Тор. Крім сього, були ще у германців боги пітьми, Ніфлюнги, які перебували у Ніфльгаймі, а дальше велетні і карлики. Перші з них — се уосіблення сліпих, живлових сил природи, другі — се творча сила, яка в укритті перед велетнями копичить скарби у підземних печерах. Сі скарби — се багатство природи, яке Ази (лучі сонця) добувають на денний світ весною, убивши велетня снігу, що лежав на сих скарбах (Фафнір). — Авт.] Нехай побіда іде за ним крок в крок, а перед ним хай Тор молотом проторить йому дорогу!
Оба вийшли з хати і удалилися до діри у паркані. Наче з гарячої купелі, вискочив і Мстислав і стрілою побіг у напрямі табору Святославової дружини. З гридниці варягів долітав гамір п’яних голосів, на порозі сидів наставник та прикладав до закервавленого чола холодну воду. Котрийсь з гриднів кинув у нього окутим рогом та набив йому кривавого синяка. Мстислав спинився при ньому.
 — Де князь? — спитав.
 — У себе, спить, не ходи туди. Він там сам з жоною, сином та Добринею. Навіть другі воєводи не йдуть туди.
Але Мстислав не слухав слів дворецького, лише біг далі. У його голові гуділо, наче у млині. Батько та його гроші, викуп довгу, месть над Партенієм і Калокиром, грецько-варязький заговір, мужність та благородність Святослава і хитрість Цимісхія — усе те мішалося у голові хлопця, який вправді багато дечого уже по дорозі побачив і научився, та таки ще не привик до такого множества подій і вражінь.
При вході у дворище князя стояла сторожа, і у неї просив Мстислав пропуску. Сторожа не хотіла його пропустити, думаючи, що се звичайний собі ізгой, що просить правди на свого жорстокого господина. Вартові відправляли його до тисяцького або до воєводів, бо знали, що князь потребує спочинку. Мстислав не вступався, зчинилася сварка; вкінці створилися двері, і у темряві почувся дзвінкий, а так добре звісний усім голос:
 — А що там таке при вході? Попилися, котюги?
У голосі сьому звучала веселість, яка звичайно огортала князя перед виправами.
 — Ні! — відповів вартовий. — Якийсь ізгой насилу преться до вашої княжої милости з якимсь ділом.
 — Пусти його, чуєш? Ізгою, чи як тобі там... Ходи сюди!
Притьмом кинувся молодець до князя та обняв його коліна.
 — Згадай, князю, твоє слово нині ранком. Приношу тобі вісти, яких ні ти, ні я, ні хто другий не надіявся. Від них зависить усе — честь, слава, а навіть життя кагана усеї Руської землі.
Князь відправив одним движком руки вартових і відчинив двері кімнати.
 — Ходи! — сказав.
Ввійшли у простору, але низьку світлицю, вистелену коврами та обвішану золотою та срібною посудою і збруєю. У куті горів на комині веселий огонь зі смільного ріща, а у другому стояла висока і широка постіль з пуховими подушками та узірчатими простиралами. При низькому столі, на якому стояв великий збанок меду і срібні чарки, сидів Добриня і Володимир, а біля печі стояла гарна, невеличка ростом жінка з ніжними чертами лиця та веселими очима. Всі троє широко відчинили очі, коли побачили молодця з наляканим виразом лиця та у замараному одязі. Але Святослав засміявся.
 — Не бійтеся, любі, сього хлопця, се брат Млада-на, що тебе, Володимире, учив метати ратищем з коня. Він тепер з богами радіє у Вираї, а його брат ось між нами.
Молода жінка зітхнула.
 — Кривава твоя слава, Святославе, — сказала, нахмурившись, — та й, відай, зібрав ти її хіба доволі на свойому віку. Не посидів би уже раз дома!
 — Ха-ха! — засміявся князь та погладив .кругленький підбородок жінки. — Бачиш, якого тобі сина-сокола подарили боги? То для нього трудитись мушу. Коли я замкну очі, посягнуть по Новгород і литовці, і чуди, і Ярополк, і Олег, не усидіти там Володимирові. Ось я хочу йому добути
царство краще за другі, царство дунайських болгар. Я не хочу, щоб брати від першої моєї жінки казали йому: «Ти, «робичич», слухати нас повинен, а не ми тебе». Ти сама знаєш, що він сильніший і мудріший від своїх братів.
 — О так, се. правда! — поспішилася підтвердити Малуша і з материнською гордістю поклала руку на кучерявій головці сина.
Між тим Добриня підсунув молодцеві кубок меду, і сей, випивши, оправився вскорі..
 — Розказуй-но, Мстиславе, свої вісти, — сказав вкінці князь, — а ти, Малуше, дай нам дечого попоїсти.
Мстислав чував не раз, що Святослав живиться лишень печеним м’ясом та хлібом, а ніяких присмаків не добагає, але не дуже вірив у се. Тепер пересвідчився, що так є дійсно, ба, що навіть молодий князь Володимир зовсім на батька скидає. Княгиня зняла з-над багаття чимало прутиків з куснями жареної баранини і подала їх на срібному полумиску князеві, а сей вручив кождому по одному, не виключаючи і Мстислава.
 — їж, брате, коли будеш ситий, краще розкажеш. А ти, Добрине, не любиш такої їди, тож з’їж лише про око один кусень. Вже і так Малуша кривиться, що я приймаю гостей по-степовому.
Добриня засміявся, Малуша вдарила князя маленькою рученькою по м’якій чуприні, а відтак всі прийнялися за їду. Навіть на бідного ізгоя Мстислава дуже любо поділав сей веселий і щирий родинний настрій, і він зі смаком заїдав товсте м’ясо, загризаючи хлібом.
Аж покінчили усі їду, Мстислав почав розказувати. В міру оповідання похмурніло лице князя, хвилями набігали жили на його чолі, вкінці вдарив рукою об стіл і засміявся тим сміхом, яким сміється ворог.
 — То, значить, — сказав, — що Никифор і Калокир пошити мене бажали у дурні?
 — Так воно виходить, князю, — відповів Добриня. — Біда лише, що самі пошилися, бо Болгарія твоя, Никифора вбили, а Цимісхій тебе боїться.
 — Перш усього, — проговорив по хвилі, — належиться подяка сьому ізгоєві за вірну службу. Коли у нього така рука, як голова, то старий Ігорів Свинельд найшов наследника. Але про заплату подумаємо аж за порогами. Натепер дай йому, Малуше, яке не жіноче намисто, але таке, щоби показувало твою вдяку за урятування життя твойому Святославові.
Малуша, з якої очей вже від довшого часу падали сльози, а уста дрожали з переляку та зворушення, відхилила віко великої, багатими узорами прикрашеної скрині та видобула з нього золотий ланцюг з великим дармовисом. У кождому звені горів самоцвіт, а у дармовисі кілька жемчугів і великий смарагд. Вона повісила се на шию молодцеві і поцілувала його в чоло.
 — Се, сину, тобі від жінки, за спасения мужа. І не ізгоєм тобі бути, а старшим між гриднями.
Добриня був зворушений, Володимир глядів з подивом і пошаною на молодого, а так уже заслуженого хлопця, а Святослав ударяв себе рукою по коліні та, видимо, чимсь вельми тішився.
Лише Мстислав покраснів.
 — Милостивий князю і ти, достойна княгине! — відповів дрожачим голосом. — Не на се я розказав вам мою пригоду, щоби взяти нагороду. А хочете мене обдарувати, так уже обдаруйте свободою від Рогдая, але пощо сі скарби? Сей ланцюг — се майно. А я за наживу не служу.
Святослав поклав йому на плече руку.
 — Се не нажива, хлопче, а знак вдяки від дорогої моєї Малуші для тебе. Що ти свобідний, то на те наша княжа власть боронити пригнетених. Се тобі належиться, і се ти одержав. А про нагороду поговоримо опісля. Ось ти краще розкажи Малуші за свою рідню, а я з Добринею пораджусь, як би то завтра уладити похід.
Молодець розказував княгині за батьків, братів, Рогдая, Калину, Власта і нічого не скривав, бо бачив, яким спочуваючим та добрим було серце сеї жінки і матері героїв.
І довго вніч радилися ще князь, найстарший воєвода і наймолодший гридень.
VIII
НА ПОРОГАХ
Слідуючої днини досвіта князь Святослав удався з усею ріднею та дружиною на берег Дніпра. Тут волхв Перуна приніс коня в жертву богові, а жертівною кров’ю окропив чайки на ріці. Відтак упорядкував князь дружинників. Передом їхали на десяти чайках варяги враз з більшим руським відділом, який мав перетягати човни через пороги. За ними ішли поляни і деревляни, опісля — сіверяни та помічний відділ чорних болгар і в’ятичів. Накінці — тиверці і уличі.
Кожде з племен, які заселювали широку і родючу Руську землю, післало вибір своєї молодіжі у військо князя. Усе те
були добровольці, які збиралися під рукою геройського володаря добувати слави у далекому краї. Могутньою та багатою була Руська держава, і ніхто з сусідів не міг їй дорівняти або стати для неї небезпекою. Тому усі, що бажали воєнної слави, йшли за князем у Болгарію. Ніхто недобачав ще і недоцінював як слід печенізької небезпеки та не дбав про оборону степів.
Святослав нарочно пустив варягів передом, а сам їхав серед уличів, у крузі якої сотки вибраних дружинників, на самому кінці походу. Порядок, який визначено першої днини, мав остатись і на будуче. Але ось по двох днях появився між княжою дружиною Фарлаф, який приїздив питатися, чи князь не поробить яких змін у розстановленні дружини. Але Святослав відповів:
 — Ні, змін не буде, іди, як умовився, передом і не журися про се, що діятиметься за тобою. Старайся доїхати чимдуж до Херсонеса на умовлене місце.
Фарлаф поклонився. О, коби він був знав, яке значіння мають сі слова! Те саме сказав йому був Партеній...
Коли варяг від’їхав, князь видав Мстиславові кілька приказів, але так, що ніхто їх не чув, крім самого молодця, і дав йому перстінь з рубіном та двома жемчугами. Рубін і два жемчуги — се був знак Святослава, звісний усім його полководцям.
Мстислав поїхав наперед вслід за Фарлафом аж до перших човнів, у яких їхали поляни. За порадою воєводів, вибрав собі Мстислав найхоробріших і остав з ними позаду під час, коли прочі поїхали дальше. Те саме вчинив Мстислав і з другими дружинами. Воєводи дивувалися, нащо князеві саме найхоробріших вояків, одначе не противилися, і коли над’їхав князь, Мстислав ждав його на чолі кількохсот найдобірніших молодців.
 — Браття і дружино! — сказав до них Святослав. — Слухайте у всьому Мстислава Воєславича, як слухали б мене. На се моя княжа воля. Він поведе вас у Херсонес, а там вернете знову до своїх воєводів!
Се сказавши, поїхав далі, а усе окружения князя і самі дружинники Мстислава заходили у голову, що се за молодець та яка його задача. Але у Мстислава не було гордовитости, і всі пізнали, що се не є ніякий любимець князя, лише звичайний собі начальник відділу, який сам, може, не дуже і рад, що мусить самостійно орудувати військом.
І справді, прикази князя були вправді ясні і точні. Мстислав мав якнайкращу волю, але все-таки князь наражував життя — сей найдорожчий скарб Руської землі. Він, Мстислав, мав бути сторожем сього скарбу. Не дивно, отже, що весь час проходив у нього, мов у гарячці.
Човни плили між тим з водою, варяги передом, а за ними прочі дружини, кожда про себе. Між поодинокими відділами були чималі відступи, так що увесь похід розтягався на яку милю. Порядок сей заведено тому, щоби човни з поживою, яку везли з собою дружини, не перемішувалися з другими, не наїздили на себе та не спричинювали заколоту.
Аж ось почувся здалека гук та шум води, яка розбивалася о гранітові скали, — се пороги. Ось тут почалася для дружини Святослава найтяжча праця. Через деякі пороги переїздили уміло улицькі керманичі з усім набором, при інших треба було людей та набір перевозити берегом, а лише порожні човни сплавлювано водою униз. Поміж скельними, лавами порогів була завсіди полоса спокійнішої води, і діла штука керманичів лежала саме у сьому — провести туди човен. Але се не завсіди вдавалося, і кілька човнів розбилося-таки о вистаючі чорні лави. Щоправда, се не спинювало походу, доки підвечір не доїхали дружини князя Святослава до п’ятого порога — Ненаситця.
Тут спинилися усі човни, а дружинники станули табором на березі. Уперше від виїзду з Києва зібралися відділи знову разом і переночували вкупі. Безчисленні огні запалали у тихому вечірньому воздусі, але веселости не було у зборі. Всі ті тисячі молодих людей не боялися ніякого ворога, ні небезпеки, але у всіх однакою була обава перед темними силами Чорнобога-Морока та його дітей.
Колись давно син могучого бога Дажбога Дніпро плив собі спокійно у Руське море гладкою спокійною хвилею. У його струях відбивали ясні зорі, князь-місяць та святе сонце свої світляні лиця. Тоді у глибокій воді ставало друге сяєво, що блистіло та ясніло, хотяй не гріло видця. Се був наче сон про небо у глибині води.
І позавидував біг пітьми, Чорний бог-Морок, злобний степовий Див [Д и в — злюче, неприхильне божество пітьми. — Авт.], славі Дажбога і став перебігати дорогу Хор-сові сірим степовим вовком. Але, наче удар з батога, ударив його луч з ясних очей. Завив, заскавулів Див вовчим голосом і провалився у землю. Аж вийшов уночі над воду, щоби її спинити, але невиносимий блиск зір, що сіяли у дзеркалі, осліпив його. У скаженій лютости провалився Див, і знову усе створіння зраділо, бо думало, що навіки щез уже зі світу батько усього злого та погані. Аж ось почала ворушитися земля-мати та кидати величезні вали землі. Сі вали пукали, наче боляки, а з них висувалися до сонця, до Хорса-Дажбога чорні руки, щоби пірвати сонячний круг та запроторити у підземелля. Кинув Хоре своїми лучами на темні сили Морока, безсильно опали простягнені руки чорних потвор. їх тіла повалилися на землю і вкрили її довгими грядами скаменілих туловищ — жулавцевими скалами. Залягли вони і русло ріки, але вода ударила на них знизу зі страшною, непоборимою силою добра, що побиває лихо, і, проломивши чорні звали, пробила собі шлях у море. Одначе під сими скаменілими трупами дітей чорної сили не спить вона сама, хоча й не посміє стати супроти білої, ясної, доброї сили.
Але зрадно, крадьки, коли ніхто про се і не думає, виринають перед очима перераженого плавця чорні страшні руки і поривають необережного у пучину серед скаженого реготу усіх дітей Чорного бога. Тому не раз у давніх часах купці та вояки приносили у жертву темним силам рабів, коли приїздили на пороги. Не робив сього Святослав. Де можна було, там боровся з ними і побіджував, де годі було надіятись побіди, там казав воякам іти берегом.
Коло Ненаситця заночували усі дружини, крім варягів. Сі перетягли свої човни уже з полудня, а підвечір були уже за порогом. При ватрах розсілися лише самі руські люди. Усі мовчки поїли, що бог дав на вечерю, а відтак полягали спати. Чат не ставляв ніхто, бо навіть печеніги знали про страшних духів Ненаситця і боялися їх. Навіть днем боялися доїздити до самої води, бо, мовляв, хто задивиться у скажені вири порога, того він і невидимою силою пірве та зітре у свойому кам’яному млині.
Навіть сам Святослав не співав та не веселився, як се у нього бувало при походах. Поважно догризав кусень м’яса та запивав пивом, а його воєводи сиділи мовчки поруч нього. З’ївши, потер чуба дебелою рукою і поглянув на збір.
 — А що,..-браття воєводи! Острі ваші мечі та списи? — спитав суворим, різким голосом.
Усіх прошиб ляк. Невже ж Святослав береться воювати мечем з Дивом-Мороком?
 — Острі, князю, — відказав за усіх сіверський воєвода Шварно, — та, бач, не знати, на кого нам зняти їх прийдеться. Ворога нема!
 — А ось там!
Тут князь указав рукою на біляву піну, яку скаженіюча дніпрова хвиля вигортала зі свойого нутра та випльовувала на скалистий берег.
Всі задубіли і замовкли. З сумнівом глянули один на одного з німим питанням у очах — чи, може, злі духи не помішали глузду князеві.
 — Борися, князю, з людьми! — сказав по хвилі мовчанки Шварно. — Але духам дай спокій, бо їх не побореш мечем, ні списом та не ослонишся щитом. Думай про молитву або
жертву, не про бій, а якщо не хочеш молитися, то мовчи, не визивай темних сил, бо ти не бог.
 — Ха-ха! — засміявся князь злобно. — Знаю я добре, що так є, як кажеш. Але чи ти думаєш, що темні сили лише у ненаситецьких пропастях ворогують на світло, на сонце і на добро? Як під сими святими хвилями криються чорні руки Дивових чудовищ, так серед вірної княжої дружини чаїться... зрада.
Наче грім ударив нагло серед зібраних. Всі позривалися, лиця почервоніли, засверкали очі, а мечі із зловіщим брязком вискочили з піхов.
 — Як-то? Що-то? Хто зрадив? Кого? Де він? Топором злодія!.. У воду! В гноївку під крати! [Варяги карали трусів і зрадників смертю, кидаючи їх у гноївку під важку залізну крату. — Авт.] — кричали один через другого воєводи, прискочивши до князя, який непорушимо і спокійно сидів, сперши руки на мечі.
 — Хто зрадив, знаю, — відповів воєводам, — і його тут нема. Що буде далі, побачите. А поки що нехай кождий з вас, переволікши човни у воду, збере усіх своїх вояків і стає напівперек від ріки аж до лісу у звичайному порядку.
Тут показав на темну стіну лісу, що простягався поруч берега у деякій віддалі від води.
Воєводи мовчали. Як-то? У війську коїлася зрада, а вони про се нічого не знали? А може, прийдеться завтра рубати зрадників? У груди кождого закипіли злість і жадоба пошматувати проклятих ножем або топором. Слова князя зробили своє. У сих ворогах чи зрадниках- бачив кождий висланців темної сили Чорного бога пітьми і присягав нишком про себе визвати їх завтра до бою на смерть, без пощади ні для них, ні для себе.
 — Усяке бувало на Руській землі, але - зради не бувало, і ми сю погань осиковим кілком у живе горло вб’ємо! — говорили про себе герої, розходячись до своїх дружин.
При огні остав лише князь із Мстиславом, якому давав прикази і ради. Молодець ловив усім своїм єством слова князя, а ягоди2 його горіли рум’янцем одушевления.
Коли далеко за Дніпром засіріло небо, а на овиді зарожевів обрій степу, князь повстав і простяг свої могучі рамена у небо і молився богам світла, що саме вертали на землю. Нишком кралися балками та яругами злі духи пітьми та забирали з собою клапті розбитої темряви. Голосніше шумів та скаженів Ненаситець по скалам, радіючи, здається, потонувшими учора жертвами а ждучи нових. Мстислав у повному наряді удався і собі до свойого відділу вибранців, і вскорі заревли роги, що мали будити військо.
Зароївся берег ріки вояками, купцями і рабами, що мали перетягати човни або берегти панського добра. Огні задимилися знову, а чимало рабів та дружинників пішло гуртками у ліс за дровами. Подався туди і Мстислав, який укрив блискучі лати вовняною гунею. Лати сі дарував йому при від’їзді Добриня, і аж тепер пізнати було, як гарною та статною була уся поява молодого боярина. Стрій додавав йому поваги та достоїнства, і аж тепер уперше глянули дружинники на нього з належною шанобою. Молодець пізнав ось, що відповідний стрій вправді не заступить заслуги, але її показує світу.
Вибранці Мстислава розсипалися і собі гуртками і пішли у ліс. Під час, коли дроворуби стали рубати гілля та пні, гридні Мстислава збиралися коло нього та скидали плащі, гуні або сіряки, які мали на собі поверх збруї. Такий, бач, приказ видав був князь, який знав, що печеніги, певно, підсунули під табір шпигунів. Не сховатися б від них вибранцям Мстислава.
За короткий час вернули дроворуби до огнів, але Мстислав не вернув. Укривши своїх в гущаві, пішов крадькома вперед із Лютом, який знову найшовся між товпою вибранців і вельми радів відзначенням Мстислава у княжій службі. Мовчки продиралися оба лісом, ступаючи обережно, щоби не стріти печенізьких чат. Ліс тягнувся повз берег, а десь у половині порога підходив до води на яких двісті кроків. Понад водою проходив, наче битий гостинець, волок, тобто битий шлях, по якому перетягали на валках човни. Множество таких круглих валків лежало по боках шляху. Дружини княжі снідали при огнях, а раби витягали між тим човни з води та клали їх на валки. На маленькому горбику саме у сьому найвужчому місці проходу поміж рікою а лісом стояв князь у окруженні своїх прибічних гриднів.
Мстислав і Лют бачили усе те з жулавцевої гряди, яка здіймалася серед лісу. З її вершка погляд обіймав усю околицю з порогом, волоком, нерівною, безлісною полоскою та невисоким, але дуже густим лісом. За собою бачили оба розвідники місце, де остали в укриттю вибранці Мстислава. Над сим місцем кружляли неспокійно риболови, ворони та інша птиця, вистрашена незвичайними гістьми. По другій стороні кам’яної гряди не ворушилося нічого.
«Невже ж печенігів нема?» — подумав Мстислав і аж зрадів, що найбільше добро Руської землі, князь, без перепони перепливе се найнебезпечніше місце у дорозі.
 — Дали б боги, — сказав до Люта, — щоб погані не поспіли напасти на князя! Здається навіть, що їх ще нема чого боятися. Ходім погляньмо та дамо знати!
Але Лют усміхнувся.
 — Ні, брате, — відповів. — Ти поганих не знаєш. їх тут завсігди повно, а нині, певно, і кілька тисяч набереться. Треба заждати і підглянути, де їх розвідники причаїлися, щоби бути вчас наготові.
 — Ба, але як їх найти? — питав молодець, який аж тепер побачив, кілько досвіду треба сьому, хто обіймає провід над другими. — От шкода, що Крук остав у Києві.
Лют усміхнувся.
 — Не фйся, Мстиславе, — успокоював молодця. — Князь не горнець, не розіб’ється від першого удару. А притім ще, може, заздалегідь дізнаємося, де печеніги засіли. Вони самі зрадяться, коли прийде пора до набігу. Вони прецінь-таки не на самій окраїні лісу, а десь у гущавнику. Заждемо — побачимо. А поки що не показуймося на скалі, лише глядім пильно довкола.
• Не висуваючись з-поза кам’яної гряди, сиділи оба у тіни могучих дубчаків та яворів і гляділи на ріку.
А там кипіла між тим робота на всі руки. Стоячи на холмику, князь давав порядок усьому. З гуркотом котилися човни один за другим на валках по волоці, два ряди рабів попихало їх з боків, інші підкладали спереду свіжі валки. Гладко і справно перейшли човни полян, деревлян, сіверян і помічних відділів. Човни сейчас спускали на воду та з поспіхом вантажили набором. Купці і раби відчалювали сейчас, а дружини борців оставали при човнах, гуртуючись при своїх воєводах.
Аж ось заворушилися ряди тиверців та уличів, а їх човни усі враз стали з гуркотом пересуватися по гладкому волоці. І нагло проймаючий крик журавля залунав у воздусі, за ним другий і третій. Мстислав здригнувся, бо відгадав сейчас, що се знаки, а не справжні журавлині крики. В сій хвилі почув, як хапає його Лют за рам’я.
 — Гляди! Бачиш?
І рукою показував на вершину кучерявого дуба, що стояв недалеко місця, на якому саме находився князь. Між зеленою листвою темніло якесь темне п’ятно, наче тінь, кинена вершком дерева на нижче галуззя.
 — Що се? — спитав Мстислав.
 — Печеніг...
Рівночасно відізвався журавель удруге, сим разом уже дальше направо у гущаві. Без труду догадався молодець, що саме там стоїть печенізька ватага.
 — Остань тут! — сказав Лютові. — І пильнуй! Я піду за дружиною.
І миттю зсунувся зі скали.
Між тим котилися човни, а за ними ішли далі дружини тиверців та уличів. Вкінці остав лише сам князь зі своїми прибічними дружинниками. Він станув на їх чолі і повільною ходою став поступати поруч послідніх човнів. Довкола було тихо і спокійно, чути було лише глухий туркіт та скрип пересуваних суден, але ніхто не говорив, ані не сміявся, ка-зав-бись — у воздусі повисла буря, а кождий ждав першого грому.
Нагло... неначе вітер прошумів поміж рядами, неначе стадо горобців нараз запало у гущаву, тікаючи від шуліки, почувся тихий брязк металу, удареного камінцями... Се хмара стріл налетіла на дружину, а рівночасно страшний вереск пронісся воздухом. Здавалося, що усі темні сили' закляті у кам’яні гряди граніту, вигреблися з-під лісового покривала і йдуть облавою на сього, хто осмілився оружною рукою перейти їх царство. Кількох дружинників крикнуло з болю, Святослав кинув лиш оком направо, а побачивши ворога, задув у ріг голосно, зично, протяжно...
Тричі залунав ріг, і тричі відповіли йому печеніги своїм вереском та хмарою стріл. Відтак зароївся свобідний простір при волоці тисячами їздців. На малих худих, але витривалих кониках сиділи невеличкі широкоплечі та косоокі кочовики, вимахували луками, списами та арканами. Усі летіли за своїми стрілами хмарою на ряди дружини, яка зібралася кругом князя, ожидаючи першого удару.
Але князь не думав на отвертому місці приймати бою з десять раз сильнішим, а ще до того кінним противником. Він уступив за послідні човни, які стояли ще на валках, а коли наскочили вороги, засвистіли пірнаті стріли дружинників, а були вони о много сильніші та цільніші від печенізьких. Чимало-таки поганих повалилося коміть головою у траву, а дальші товпи роздавили їх копитами. Але не спинило се варварів. Озлоблені, дишучи пімстою за смерть своїх, з поновним ревом грянули густою товпою на човни.
З-поза них, наче з-поза заборола, відбивалися княжі гри-дні мовчки, з розвагою та спокоєм. Раз у раз валився роз-чіхраний напасник під копита коней, а довгі мечі, наче лискав-ки, мигали над головами оборонців. Святославові знаменито послужили човни і як забороло, і як охорона від стріл, а зате печеніги вскорі побачили, що не проберуться на конях через деревляні стіни. Тому більшість зіскочила з коней і пішла приступом на дружинників.
Тоді уперше зморщив чоло Святослав, що стояв у найбільшому човні. Товпа могла, мимо усеї хоробрости, залити його слабкі сили повінню людських тіл. При сьому печеніги стали зблизька кидати аркани і стягати оборонців з човнів між себе. Побачивши се, пізнав Святослав небезпеку і знову задув у ріг.
А в сій .хвилі усі дружини, що стояли повз ріки, бігом пустилися туди, обіймаючи, наче раменами, від полудня орду печенігів. Оторопіли варвари, відступили дещо, але вскорі почислили противника і, полишивши малий відділ проти човнів, головною силою ударили на дружини, що перегородили щитами усе поле і наступали на них з луком, списом та мечем. Оклик: «Перуне! Перуне!» — приглушив на хвилю шум порога, і зав’язалася страшна боротьба. Печеніги знали, що коли поб’ють дружини, то Святослав не втече з човнів. Його пильнувала ватага лучників від поля та лісу, а від другої сторони — темні сили Ненаситця. Поки що не займали напасники його гриднів, і лише перед ними кипіла страшенна січа на рівних умовах. Княжих людей було о много менше, але напасники були на конях, хоч уже не усі, бо многі з них ще передше позіскакували при приступі на човни. Зате дружинники були дужчі, лучче уоружені, а при сьому хоробрі понад усі похвали. Ніхто з них не був би уступив ні на п’ядь, бо знав, що тут ходить о князя, з якого життям та здоровлям в’язалося усе: побіда, слава, добича, поворот, життя!
Густо падали трупи з обох Сторін. З виттям та стогоном умирали варвари, мовчки, спокійно гинули русини або, видобувшися з глоти1, перев’язували глибокі рани рубцем сорочки, ременем тощо.
І настала хвиля, у якій забули обі сторони, що бій сей має якусь ціль, а саме побіду над ворогом. П’яні кров’ю, кидалися на себе противники у скаженій злости і боролися, не оглядаючись ні на боки, ні позад себе. На віддаль кількох кроків метали списи та стріли, рубали мечами або топорами, шматували ножами. Навіть сі, що лежали уже у кривавому поросі, брали участь у боротьбі. Вони хапали ворогів за ноги руками або пороли ногами черева коней та борців.
Тяжко було руським дружинникам достояти хмарі печенігів, та, проте, ніхто й не думав оглядатися за дорогою до втечі або за підмогою. Умлівали руки і уварварів, та все-таки побачили вони згодом, що їх більше, чим ворогів, та що остаточна побіда припаде таки їм, якщо додержать поля та з тим самим завзяттям доведуть січу до кінця. Серед темних, брудних товп стали почуватися дикі оклики радощів або хриплий регіт на насмішки. Тоді Святослав, який з човна слідив за битвою з нетерплячкою, добув мЬча та зморщив брови удруге і раз у раз глядів у ліс, ждучи підмоги. Був уже крайній час. Ще хвиля — а обезсилені дружини впадуть або зійдуть з поля, а тоді погибіль князя неминуча.
Нагло замовкли оклики радости, а під самим лісом зчинився крик і метушня. Кільканадцять печенігів упало, поцілених ззаду стрілами. Ранені перемішалися, з сими, що боролися з полянами під самим лісом. За першою сальвою пішла друга, третя, а кождій відповідали скажені зойки та крики поцілених. Ціле праве крило печенігів подалося взад, а в сій хвилині догадалися поляни, що хтось їм приходить у підмогу. Вони гукнули радісно і з ножем в руці кинулися на розстроєні ватаги ворогів. •
їх окликові відповів нелюдський рев та свист, але він не вийшов з грудей варварів, лише від чималої ватаги дружинників, які вискочили з лісового півострівця напроти самого порога, і серед скажених криків, махаючи збруєю та наломаним у лісі галуззям, кинулися між... коні печенігів, що ждали на панів неподалік поза плечими борців. Табун злякався і з дико блискучими очима та, розвіяними гривами влетів між борючихся печенігів. Настав неймовірний заколот між варварами, які щойно, певні побіди, вигукували з радости. В млі ока відхлинули товпи від бойового ряду дружин та стали ловити розшалілі коні або вбивати їх. А за табуном біг на чолі найдобірнішої княжої дружини Мстислав і направив перший удар меча на сих, що обложили були, княжі човни.
Мало хто уйшов з життям з-поміж них, бо коли лише оклик: «Перуне!» — залунав за їх плечима, зіскочив і князь з човна і мерщій повів своїх товаришів на ворога. Притиснені з двох боків, печеніги боронилцся до загину. І згинули всі. В живих остали лише деякі, що сейчас на сам перший крик жаху за плечима подалися в^ад і змішалися з товпою. Дружина князя злучилася з Мстиславом, і обі, наче тарани, ударили на ворога. Та у сього не було вже сил. Печеніги втратили надію на побіду і змінилися у одній хвилі у звичайних степових кочовиків. Всі позабули нараз про товаришів, начальники перші дали ногам знати, і хто міг, щезав у лісі, щоби якнайскорше опинитися на вільних степах.
Погром був цілковитий. Вправді загинуло до двісті русинів, а ранених було удвоє стільки, але печенігів згинуло удесятеро більше, головно тому, що челядь і раби сейчас розбіглися по боєвищі і не оставили живим ні одного раненого. І так нікуди було брати полонених...
Коло полудня битва була скінчена, але Мстиславові не принесла вона радощів. Лют дістав палкою по голові, так що лежав без пам’яти у човні, а у правій груди найшли товариші глибоку рану від ножа. Свідомі лікарської штуки дружинники казали, що Лют нескоро верне у бойові ряди, тому сумно та невесело сидів молодець у княжому човні над своїм добрим другом, прикладаючи йому холодну воду. Товариші гребли веслами, другі балакали про битву або спали на кожухах. Ранені перев’язували рани або запускали їх ріжними ліками.
Нагло піднісся з чердака Святослав, що спочивав на лавці, і підійшов до Мстислава та Люта. Він поклав руку на плече молодця і сказав жартомі
 — Я рад, молодче, що ти зі мною. Не зрадив ти давньої слави твойого роду, бережи лише, щоб сам рід не пропав, а то й Володимирові треба буде колись героїв.
Молодець покраснів, товариші засміялися, а князь говорив дальше поволі:
 — Боги Руської землі заплатять тобі за твою заслугу щастям та добром на весь вік, а я іменую тебе вождем моїх прибічників. Тому, — додав, звертаючися до присутніх гриднів, — глядіть на сього молодця, як на мене самого. Він відкрив зраду і дізнався заздалегідь про напад. Завдяки йому й розбили ми нині поганих.
 — Слава воєводі! — гукнули товариші, що аж тепер дізналися про причину вивищення Мстислава.
 — Лют верне домів, — кінчив князь, — а що у нього хати дасть біг, то він поїде у твоє дворище, Мстиславе, поплатить твої довги золотом або мечем і зажде на тебе.
Мстислав кинувся князеві до колін, але сей обняв його та поцілував тричі по давньому звичаю.
IX
У ТЕРМАХ
Колись давно з сонячної Еллади на побережжя Понту Евксіна (Чорного моря) приїхали галери, а з них висіли на берег блискучі спижевими збруями гопліти. За ними — у крашену вовну одіті жінки та прегарні чорноокі янголятка — діти.
Незвісні сонячному підсонню Греції бурі шаліли зі здвоєною силою у грудях горожан грецьких міст, і наслідком сих колотнеч і спорів їхали на темний берег кіммерійців сім’ї прогнаних противників. Одна за другою приїздили
вони і осідали поруч себе — серед варварських народів. Вскорі обвелися хати господарською стіною, а стіни — цвітучими огородами та збіжжевими полями. А вслід за сим появилися на зеленаво-синіх хвилях Понту другі галери, та вже не з поселенцями, а з купцями, які забирали плоди чорноморського города і везли їх у далеку, гарну, сонячну та голодну Елладу.
Одначе грецькі поселенці не остали хліборобами, напівварварськими рибалками та пастухами. У їх городах розцвіли штуки, науки, повстали святині, палати, терми, заводилися ігрища — ціла нова Греція, повстала на дикому скалистому березі Скитії. Згодом стали і варвари приглядатися до грецького побуту і бачили, що серед його стін царить спокій, безпека і гаразд. Вони стали осідати у городі або біля нього і займатися ріжними працями, бо сі праці приносили блискуче золото, солодке вино, пестре сукно та ясну, досі не видану збрую. І так цвіла греко-скитська культура довгі століття, аж прийшли воєнні часи, мандрівки ріжних племен та народів, облоги, пожежі, війна, ворохобні, пошести.
Город змалів, повалилися городські стіни, поросли бур’яном звалища палат, святинь, покришилися статуї, пощезали дорогоцінности і скарби. Коли удруге зібралися мешканці ставляти забороло довкола міста, лінія укріплень обняла о много менший простір, чим передше. Довкола нових стін лежала широка полоса неужитків, на яких з-між бур’янів, будяків та трав то тут, то там визирали сірі звалища будівель — свідків славної минувшини; у них гніздилися гадюки, ящірки та скорпіони, а часами і гірші звірів та гадюк — люди.
Місто Херсонес лежало на малому каменистому пів-острівці, а не над заливом, з огляду на се, що легше було боронити вузької шийки, чим цілого круга укріплень. Робучість горожан змінила була колись каменисту почву в родючі грядки, але з приходом ворогів закинули херсонесці їх управу. Сумні звалища і руїни окружали город, що наче з тривогою горнувся до побережжя у самому куті півострова. Все-таки Корсунь був на свій час ще чималим містом і важився навіть не раз ставити опір візантійським кесарям. У часах Святослава був він по стороні Калокира, а візантійські стратиги [Стратиг — візантійський воєвода. — Авт.] не показувалися у ньому. Рада міста порішила піддатися у опіку могучого князя Руси, тим радше, що князь не правив від города ніякої дані. Ось чому Святослав прибув з усім військом до Ктенунтського заливу.
Тут було завсіди чимало купців-гречників, що їхали на Русь, і других, що вертали з Болгарії. Від сих других дізнався сейчас по приїзді, що воєвода Свинельд з трудом держиться лише у Болгарії та що кесар збирається на нього великим походом. Тому рішився таки сейчас відіслати на Русь усіх недужих та ранених, а з усіма здоровими спішити своїм на підмогу. Корсуняни бажали повітати князя з великим торжеством, з музикою та співом, але князь навіть не пішов з пристани у місто. Він післав лише раді дарунки і просив виправити недужих вояків на Русь або вигоїти їх рани у Корсуні, а сам з Мстиславом, Шварном та чотирма гриднями вийшов на берег вечором і вскорі щез із очей дружин, які таборилися на човнах та березі.
Була ніч. З далеко у море вибігаючого півострова на усі сторони розвертався чудовий вид моря, яке блистіло синявим сяєвом, наче розплавлене срібло. Посеред нього синів, наче полоса золотистого огню, відблиск самого місяця уповні. Блискучі хвилі переливалися, міняючи щораз краски на блиск, а при березі шуміли тихо, обмиваючи підніжжя стрімких скал. Сей тихий шум наповняв воздух своїм говором, наче молитва землі до бога-неба, наче казка про давні-давні часи, коли-то високі, стрункі щоглисті тривесельники возили золото та золоте вино у тьмавий, мрачний край кіммерійців.
А ось і нагробні пам’ятники сього часу, сірі, синявим сяєвом сповиті руїни давнього Херсонеса: стіни, стовпи, обломки статуй, а між ними доволі висока ще напівціла будівля терми.
Колись давно сходилися тут геронти «Херсонесу базілєу-узес» купатися, обговорювати державні справи, спорити та балакати. Нагі раби натирали тіла панів атицькою оливою, їх волосся нардом, вербеною, а брови антимоном. Другі читали твори Гомера, Софокла, Евріпіда, а дух безсмертної краси еллінських творів здіймався над блискучою усіма красками дуги гладкою та стрійною будівлею. Тепер не те. Одних кімнат нема зовсім, другі до половини наповнені румовищем повалених стель та дахів, а у велику залю, де колись на мраморних ложах покоїлися тіла викупаних та намащених херсонітів, сипалося проміння місяця на високі бур’яни та купи облетівшої заправи.
Але що се? Чи се з-над Стіксу вернули тіни давно померших горожан? Чи духи без сповіди померших з пізніших часів? Чи, може, лихі люди, опришки, що обкрадають гроби у глуху північ?
Під стіною середущої кімнати сиділо на великих обвалах двох мужів у широких та вовняних плащах з каптурами.
 — Не вдалося? — питав один.
 — Ні! Конунг догадався нападу і розбив печенігів, мов орел гуси.
 — Диявол розказав свойому синові про засідку! — проворчав крізь зуби перший.
 — Е, ні! — відповів другий. — Видко, сам Один післав йому круків Гугіна і Муніна, і вони сповістили його про засідку зрадливих ніфлюнгів. Що правда, то правда!
Були се Фарлаф і Партеній. Оба сиділи хвильку мовчки, коли нагло Фарлаф зірвався і бистро став оглядатися довкола.
 — Гель! — проворчав. — Хтось іде!
Хвильку наслухували оба.
 — Ні, — відізвався вкінці Партеній. — Се, певно, ящірка або гадюка. Сідай, Фарлафе, поговоримо.
Посідали.
 — Наш план, — говорив грек, — був так обдуманий, що Святослав ніяк не міг його збагнути. Правда, що він міг надіятися нападу на порогах; але чому він сам в такому разі зробив засідку на печенігів і витовк їх до ноги? На се треба було докладно знати, коли і де нападуть.
 — Певно, післав шпигунів, — толкував Фарлаф.
 — Кажеш, післав шпигунів? Добре! Чому ж він сам ждав на них, а не велів воєводам знищити ворога?
 — Ха-ха! — засміявся Фарлаф. — Ви, греки, не знаєте конунга. Він не дарує ні одної порядної бійки. Він, бач, за мамою не плакав, але за такою бійкою, як ось на порогах, пробі, що заплакав би, мов дитина за іграшкою. Святослав — се криця, а серце його з каменя, і то дорогого каменя.
 — Не смійся, Фарлафе, — замітив їдко грек, — хто буде протоспатарієм, коли ти станеш молитися до Святослава?
Фарлаф спалахнув.
 — Хто? Я — молитися? Я до своїх богів не дуже-то часто молюся, а мав би молитися до ваших?
 — Він не наш бог!
 — Ба, але краще вас лущить, чим Льокі багатих карликів. І ви його дуже боїтеся. Се зрозуміле, лише, бачите, у вас, греків, ненавидять сього, кого бояться. У нас не те. У нас шанують такого героя, хотяй на нього й ворогують. Тому і я не здійняв би руки на нього, доки служу йому.
 — Пусте говорения! — не втерпів грек і стиснув п’ястуки. — Убий його а побачиш, яку одержиш нагороду. Ні тобі, ні твоїм гіперборейцям не снилося навіть про такі скарби.
Фарлаф сопів голосно і мовчав нерішено.
 — Станеш патрицієм, дістанеш багряницю, золоте чільце,
рабів, рабинь, гарних, наче янголи, багатств без міри, палату у Царгороді чи де захочеш...
 — Гель! — прохрипів Фарлаф. — Певно, що се стоїло би труду. Але, бачиш, у нас тверді закони. Звільни мене з княжої служби, а завтра ударю на нього... Нині не могу, я варяг, не грек, мене прокляли б усі грядучі покоління.
 — Але поблагословить тебе Бог, Панагія і заступник їх на землі — кесар. У них є середники побідити свойого супостата, але вони не бажають собі розливу крови, Калокир знає, що робити, і сим разом не уйде загибелі син Ольги-християнки. Бачиш, отже, що своєю вірністю князя не спасеш, тому приспіши кінець війни ударом меча, а розбиття війська остав Цимісхієві. Твої закони не досягнуть тебе при його престолі, серед твоїх багатств. Подумай ще раз а пі: знаєш, що лише скритоубійство може відвернути небезпеку війни від імперії. Тому стань спасителем миру, а світ винагородить тебе признанням, вдякою і значінням.
Фарлаф сопів голосно, стискав руки, переступав з ноги на ногу, вкінці встав.
 — Що ж, протоспатаріє, згода чи ні? — напирав грек.
 — Згода! — прохрипів Фарлаф і відвернувся.
 — Ха-ха! — сміявся грек. — Ти, брате, не привик! Але ось удар мечем, се лише хвиля! Трохи крику, замішання, а потому висота, багатство, добро, недостижиме для усіх тих, що бояться діл. Не велика штука боротися! Се кождий бик уміє! Але убити Святослава серед дружини його — се вчинок...
 — Справді! — закликав Фарлаф. — Се вчинок Зігурда, що вбив Фафніра з засідки. По стежці сходив Фафнір до водопою, у ній викопав герой яму, а коли змій ішов по ній, вбив йому меч прямо у серце. Ніхто не називає сього зрадою. Піду ось і я...
 — Під крати! — почулися за ними тихі слова, мов гадючий сик, а рівночасно грімко залунав добре звісний обом грізний голос князя:
 — Брати їх!	•
Закітлувалося у темряві. Шістьох мужів кинулося на обох переражених заговірників і пов’язали їх у млі ока.
* * *
Високо палали огні у пристани. На столах та скатертях валялися останки пиру, який корсуняни зоставили князеві та його дружині. Недогризені шматки напівкривавого м’яса, кости з вареної баранини та поросятини, кусні хлібів, коржів, калачів. Великі мідяні казани з останками каші валялися
довкола, похляпані пивом, медом та вином. У пісок повкопувано двоухі амфори з винами. Одні були порожні або навіть потовчені, довкола других товпилися ще гридні, п’ючи та вигукуючи на честь ради міста та князя. Подекуди дзвеніли струни та сопілки, і співолюбні руські дружинники співали любовні та жартівливі пісеньки або хором заводили похвальні пісні князеві. Скрізь панувала веселість і безжурність людей, що, певні побіди над ворогом, ідуть у бій, мов у танець.
Лише у найдальшому куті півострова, під самим город-ським муром, було тихо і спокійно. їда мало не вся стигла у казанах і на столах, амфори стояли рядом ненарушені, бочки з пивом вітрили на вільному повітрі. Тут стояли табором варяги, але ні один з них не сідав за стіл. Деякі, що посідали були зразу, повставали сейчас і пішли у збір, що обступав на березі моря гурток людей.
Чотирьох прибічних дружинників зі щитами та списами стояло по чотирьох рогах, а між ними у багряній мантії князь у блискучому шоломі з золотистим гребенем і з мечем при боці. За ними видко було двох в’язнів, пов’язаних мотуззям, у підраній одіжі, з замараним лицем та покривавленими руками. Позаду давали позір на бранців старий воєвода Шварно і Мстислав, оба у блискучих збруях, з добутими мечами в руках. Блиск огнищ відбивався у ясному металі кривавими рефлексами, які падали на лиця присутніх і надавали їм суворий, грізний вигляд.
Князь ступив на камінь, який прикотили варяги з-під городської стіни, і підняв руку. Громада замовкла, хоч маком сій, і лише з віддалі доносився гомін пируючих русинів.
 — Хоробрі вікінги, мої вірні гридні, слухайте мене і замкніть судове коло довкола сих двох та мене, щоби розсудити між нами правду і лож. Як ви піддалися під мій провід, так я піддаюся під ваш осуд. І якщо правда вкажеться не при мені, стану обиджёному Фарлафові, коли і де захоче.
 — Ти, князю, кажи слово! Від тебе йде правда! — казали одні.
 — Фарлаф хоробрий воїн! — говорили другі. — І у нього теж не було досі зради.
 — Говори, говори! — закричали вкінці усі і замовкли, ждучи.
 — Сей тут присутній Фарлаф Ерікзен прийняв у мене службу, як ваш воєвода, і служив мені правдою кілька літ. За се одержував усе, чого слід жадати дружинникові, а крім сього, що й вдяку князя і признання начального вождя.
По зборі варягів почувся говір одобрения.
 — Але, — продовжував Святослав, — слабим був дух Фарлафа, а серце його тужило до більших скарбів та почестей, чим я йому міг дати, і тому послухав спокусника грека Партенія, який з приказу грецького кесаря підмовив печенігів до нападу на мою прибічну дружину при волоці. Фарлаф мав оставити князя у небезпеці серед ворогів і вести вас далі аж до Херсонеса. Якщо мене були б убили печеніги, мав Фарлаф певну службу і платню у кесаря...
 — Як-то? — питали старші між варягами. — Покинути конунга у бою — се зрада!
 — Його життя належить до володаря! — казали другі.
У зборі настало замішання. Дружинники були крайньо озлоблені, раз тому, що не брали участи у бою, а також тому, що на них падала нечесть бути під проводом зрадника і труса, який тікає від ворога.
Але ось Святослав дав знову знак, що бажає говорити, і всі замовкли.
 — Одначе напад не вдався. Боги помогли мені розперіщити степових вовків як слід, не повстидалися мої герої давньої слави. Тоді грек Партеній підмовив Фарлафа убити мене мечем, а Фарлаф... згодився! Чули ви таке, хоробрі, вірні вікінги?
Хвильку мовчали варяги. Відтак скажений рев вирвався з усіх грудей.
Миттю заблистіли сотні мечів та ножів, всі бігли пошматувати зрадників, що затіяли нечуване досі між скандинавськими героями діло: убити власного володаря. Сей вчинок кидав на усіх варягів страшну, чорну пляму, а коли б був сповнився, кров усіх сих синів далекої півночі не змила б її. Тепер могла її змити кров зрадника. Тому бігли усі виточити її з Фарлафа. Але Святослав розняв руки, вартові простягли списи і мечі, товпа здержалася.
 — Заждіть, хоробрі мої, — сказав, — я не бажаю мести, лише суду! — Відтак, звертаючись до підсудних, спитав:
 — Чи признаєшся, Партеніє, до сього, що бажав зрадою погубити мене і моїх?
Грек упав на коліна.
 — Владико, кесарю, — лебедів, — клянуся тобі Богом, Пречистою та усіма святими, що се неправда... Се лихі люди оббрехали тебе, бо бажають твоєї і моєї погуби. Кесар хотів таке вчинити, але я не згодився і відраджував печенігам... Се Фарлаф вчинив, бо кесар іменував його протоспатарієм... Я був би тобі усе розказав, та боявся, бо варяг мечем грозив мені...
Партеній говорив скоро грецькою мовою і трясся увесь ЗІ страху. Його позеленіле лице скорчилося судорожно, а усе тіло летіло крізь руки. Князь відвернувся з відразою від труса, деякі плювали з досади, а інші давали вияв свойому обуренню, викрикуючи:
 — До гною з трусом! Напоїти його гноївкою! На кіл з ним!
Але князь не позволив варягам вбити грека.
 — Він не під вашим присудом, а під моїм, — сказав. — Я його сам покараю на сьому, що йому миліше від чести. Погодіть!.. Але ось ти, Фарлафе, чи також захочеш відпиратися вини?
Фарлаф мовчав.
 — Як світ світом, не бувало сього, щоб варяг не то що покинув володаря, але ще приобіцяв його скрито вбити за гріш та почести! Се нечуване, се страшне діло!.. І хто мав відвагу його підприняти, той повинен мати принайменше тільки чести, щоб признатися. Сим здійме він зі свойого роду хоч ганьбу, а потерпить лишень кару, яка змаже вину і нечесть.
Фарлаф поблід ще більше, але підняв гордо голову.
 — Так, князю, і ви, товариші, — сказав твердо, — я піддався намовам ось сеї гадюки, але Одін устеріг конунга, слава йому за се! Ази не бажали зради і погані і шлють мене на темний Нальстранд, бо бажають зберегти сина і внука героїв від страхіття і ганьби Гельгайму. Я розумію тепер великорозумність князя та ласку богів, тому признаюся до вини. Судіть мене!
І з гордо піднесеною головою вкляк Фарлаф перед князем, а по зборі знову понісся говір одобрения. До князя приступив Шварно і подав йому деревляну паличку, яку князь мав зломити над головою злочинця на знак смертного присуду. Але князь не вчинив сього. Рука з паличкою опала здовж тіла, чоло нахмурилося, видко, князь думав над чимсь і зводив внутрішню боротьбу. Усі присутні мовчали, ждучи присуду.
Вкінці заговорив Святослав:
 — Чи є хто у крузі, хто би не вірив у правду обвини? — спитав. — Якщо найдеться такий, нехай підійме руку, а я уступлю з каменя і передам йому провід на судищі.
Ні одна рука не піднялася.
 — Коли так, то ти, Фарлафе, винен у зраді та віроломстві, і я повинен убити тебе... Але я прощаю тобі, бо у твоїх намірах була велич гадки підтяти одним ударом меча або ножа основу світу, усю величну будову моєї держави, судьбу Візантії та Болгарії!
У зборі хвилю панувала мовчанка, але потім знову почулися оклики негодования:
 — Так не може бути! Се сором! Се ганьба! Під крати зрадника! Його зрада на нас і синах наших! Під крати, під крати!
Святослав махнув рукою і відкинув подану йому паличку, а Мстислав розтяв мотузки, якими зв’язано Фарлафа. Товпа замовкла, а князь звернувся до Партенія:
 — І тебе, трусе, не стану я карати, бо мені жаль поганити чревії роздавленим хробом. Стид і ганьба тобі і твоїм. Твою віру ісповідувала моя мати княгиня Ольга, і вона приносила їй честь. Мені здавалося, що вона є вірою благородних сердець. Тепер бачу, що і зрадники, і боягузи теж можуть бути грецької віри, і я волю геройську віру батьків, що зрадника карає смертю, чим твою, що вивищує його понад других. А тепер гляди! Позад тебе стоїть син Воєслава, якого ти колись ограбив. Правда?
 — Клянусь Пречистою, деспота1, — залебедів знову грек, — що се було з приказу.
 — Калокира, знаю, — докінчив князь, — але його тут нема, а у тебе майно чимале. Завтра збереш, як викуп за себе, тисячу гривень...
 — Тисячу гривень! Христе-царю!.. — крикнув переражений грек, який сейчас прийшов до себе, коли лише почув, що князь його не буде казнити.
 — Мовчи, злодію! — гукнув Святослав. — Не торгуйся! Свойого допоминайся у Калокира. Сі гривні передаш дружинникові Лютові, який їде на Русь з недужими вояками, для Мстислава Воєславича та рідні його у Залісся над Дністром. Доси не пущу тебе з прив’язі, доки човен Люта не допливе до гирла Дніпра. Беріть його!
Чотири дружинники потягли грека з собою, Мстислав ішов за ними, а Фнязь зі Шварном збиралися і собі сісти до вечері. Але варяги не пустили їх.
 — Ти простив, князю, зрадникам, — сказав старий Рюар, — на се твоя княжа воля; але судовий круг — ні! Вікінгові невільно прощати зради, ні віроломства.
 — Я не бажаю собі смерти сього гридня! — відповів князь суворо.
Але ось обізвався Фарлаф, що весь сей час клячав недвижно, закривши очі руками:
 — Дякую тобі, князю, за ласку, але вона зняла більмо з очей моїх, і я бачу, як страшне діло затіяв я у лукавому мойому серці. Такому серцю не слід уже битися у груди. Я мушу Понести кару, бо як ні, то сам найду дорогу до свойого серця Тим самим мечем, котрим бажав пошукати твойого, і змажу ганьбу зрадника ганьбою самовбивства.
 — Під крати! Під крати! — ревіли між тим вікінги.
Кілька з них приволікло вкоротці кільканадцять залізних штаб, яких чимало везли купці на продаж у Херсонес. Прути сі зв’язано у крату, а відтак прив’язано її Фарлафові до хребта, фарлаф не пручався і послушно пішов на берег моря. Кількох тугих мужів несло крату. Відтак скинули крату з берега у воду так, що вона, падучи, накрила собою Фарлафа.
Вода була мілка, але вага заліза не позволяла прив’язаному двигнутися та віддихнути. Властиво, треба було зрадника кинути у гноївку, де він згинув би скоро. Тут мучився довго. Довго шуміла вода, бовтана нелюдськими зусиллями’ тонучого у плиткій воді кріпкого - мужа. Раз у раз появлявся над водою то один, то другий ріг грати, але вкінці устало і те. Вода успокоїлася, і лише місячні блиски переливалися на сьому місці живіше, чим деінде.
Серед гробової мовчанки засів князь з варягами до вечері.
X
У ДОРОСТОЛІ
За широко розлитим Дунаєм заходило сонце і кидало криваві блиски на дзеркало вод. Білі опари рожевіли над водою у зареві, а у них губився майже зовсім лівий берег ріки. З широких рівнин лівобережжя подував душний, гарячий вітер, а з величезних дунайських плавнів неслися жаб’ячі хори та крики болотяної птиці. Усьому давав міру птах гупало, що раз у раз обзивався у мокляках: «Гуп, гуп!» Вслід за сим почувалися клекіт бузьків, острі голоси журавлів та чапель, а з другої сторони, з правого берега, відповідали їм голоси перепілок, що серед піль та левад збиралися до сну. Западав вечір.
У городі Доростолі зачинено брами, а руські вартові почали ходити по стінах города та замку. Населення города — болгари, греки і чимало-таки русинів — варило вечерю і збиралося у підсіннях хат, щоби повечеряти при смолоскипі або оливній лампі. Пахощі, які йшли від печеної баранини та риби, долітали і до вартових, їм снився повний горнець гороху з солониною та кухоль вина.
Один по другому кидав оком на замок, де усі вікна горіли ясними огнями. Там пирував патрицій Калокир з руською дружиною, бо саме нині прибіг гонець з вісткою, що Святослав розбив на порогах печенігів. Вартові слухали співів та криків похмеляючихся товаришів, відтак розглядалися довкола... Нігде ні живої душі, а тут печеня так і надить до себе, і груба вовняна постіль манить солодким супочинком. І один по другому вартові тікали по хатах, і то не лише по руських, але і по болгарських, бо не один з княжих людей мав уже тут на чужині хату і рідню. Добра, тиха вдача русина находила навіть серед страшної війни розраду і щастя у мирних болгарських хатах, і багато з них думало провести увесь вік на Дунаї, Такі самі плавні, як на Дніпрі, були і тут, а мова і звичаї були дуже подібні. У три роки після приходу Святослава Доростол ставав уже напівруським містом.
Між тим серед гамору та співу пирували гридні воєводи та дворяни у великій гридниці на замку. У прохолоді грубих мурованих стін розношувалися гості їдою та напитками, а на начальному місці сидів Калокир у кесарській багряниці і показував усім веселе, безжурне і ласкаве лице.
Але під брижками мантії гралася рука двома табличками, зліпленими воском. Було се письмо, яке одержав перед хвилиною особим післанцем. Годі було читати його у прияві воєводів. Тому встав і підняв чарку горі.
 — Мовчати, мовчати! — загуділи голоси, і гамір у гридниці утихомирився сейчас.
 — Браття і дружино! — начав Калокир, наслідуючи спосіб бесіди Святослава. — Разом з вісткою про побіду одержав я від патріарха Василія письмо. Воно, певно, дуже важне, і тому бажаю прочитати його вам.
 — Читай, читай! — сказали воєводи.
 — Читай! — загули гості.
Калокир розліпив таблички. Легко дрогнули черти його лиця, коли пробіг письмо очима, але плавно, не спинюючись, прочитав:
 — Кесар Іван Цимісхій вийшов з військом з Царгорода і прямує у Македонію. Сокотіться!4 У нього п’ятнадцять тисяч пішого а тринадцять кінного війська. Ідуть на малу Преславу... — Прочитавшу спитав: — Що ж нам робити? Святослава нема, мусімо рішити самі.
 — Що тут рішати? — закричало разом кількох воєвод. — Підем завтра досвіта у Преславу, заберемо Свинельда і, заки князь верне, розперіщимо ромеїв, мов яструб кури.
 — Так, так! Перун їм у тім’я! — ревіла товпа.
 — Вичистимо хату на його прийом! — кричали деякі.
 — Слава князеві! — гукнув Калокир.
 — Слава, слав-а-а! — повторили присутні і випили вино з чарок.
Калокир сів, але його лице не виявляло загальної радости. Воно було бліде, а на чалі появилася глибока- брижа жури. У письмі було зовсім не те, що читав Калокир дружині. Він знав, що ніхто з-поміж неї не вміє читати грецького письма, тому подав усім відомість, яку хотів. Правдива вістка звучала: «Наш заговір відкритий. Спасайся!» Ось і все.
Непевність та ляк метали дуфею патриція. Якщо не втече, страшна кара може впасти на нього. Святослав більш усього гидився зрадою та ложжю і за се звик був карати смертю. З другої сторони, не простив би йому і кесар, коли б він покинув Доростол. Усі проходи крізь Балкани були в руках Свинельда, а малочисленне військо Цимісхія мусіло розбитися у проході о опір переважаючих сил руських дружин. Калокир мав усунути дружини з проходів або пустити у Доростол ромеїв, які мали приїхати Дунаєм з моря. Але се друге було неможливе, бо Святослав не задержався у Корсуні, а просто наспів на Дунай, так що скорше мусів прибути у Доростол, чим візантійський флот. Оставало, отже, лише перевести другий план, а саме: відтягнути дружину з Балкан. Як же ж се вчинити йому, що сам непевний був навіть життя, а не то княжої ласки?
Тяжко задумався грек, дивлячись на пируючих гостей, і лише хвилями займалися у його великих, круглих чорних очах огники.
І ось прояснилося його лице, видко, найшов він вихід зі скрути. Вигладилася брижа на чолі і якраз брав у руки чарку, щоби випити до воєводів, коли нагло оклики: «Слава!» — звернули його увагу. І втім пройняв його несказанний жах, жах людини, що бачить перед собою тупе біле вістря свіжозаструганого кола. Поміж дружинниками ступав у супроводі Партенія та гарного стрункого молодця у блискучій збруї — Святослав.
 — Добро з приходом приношу вам, браття і дружино! — сказав ласкаво. — Здоров був, Калокире! Бачу, ви гарно забавляєтеся, п’єте, пируете, тож дайте і нам!
Метнулися слуги подавати їду, сам Калокир, позеленілий зі страху, зірвався з сідала і вхопив в руки якесь блюдо та ніс його князеві. Сей добув ножа, врізав два чималі кусні, подав один Мстиславові і мовчки став їсти, і не дивлячись на прочі страви, юшки, приправи та вино. Мстислав їв також, але притім вп’ялив очі в Калокира і бачив його змішання
та тривогу. Він раз у раз підсміхувався, а сей усміх дратував незвичайно нещирого грека.
 — А чому-то у вас, — спитав знічев’я князь, — нема на стінах варти?
Тут звернувся до воєводів, а сі похилили голови, наче осліплені блискавкою мандрівники у глуху ніч.
 — Хто з вас мав розставити варту? — питав князь далі.
 — Прости, деспота! — відповів за воєвод Калокир тихим, несмілим голосом. — Ми усі раділи твоєю побідою, тому я запросив усіх на пир. Варти, видко, повтікали, але їх розставив я сам ще звечора.
 — То ти зле зробив, патриціє, — сказав спокійно князь. — Пир пиром, радість радістю, але повинности ніхто за тебе не сповнить. Ось і Хорс-Дажбог щодня виходить на небо, бо ніхто його не заступить у його ділі. Він бог, а ти що? Жменя попелу, яку хто знає коли і де розвіє вітер по полі. Ти зле вчинив, Калокире! Нехай же тепер воєводи ідуть пильнувати міста, а ми посидимо ще та побалакаємо.
Воєводи вийшли, раді, що князь не лютився і не карав, а сі, що знали його краще, казали, що, без сумніву, ладиться якась велика подія, бо князь погідний і веселий. Разом із воєводами вийшло і чимало дружини, горішній кінець гридниці опустів.
Між тим слова Святослава стяли кров Калокира, мов зимовий, грудневий вітер воду. Жменею попелу назвав його князь, — невже ж він думає спалити його живим? Лукавий грек тремтів та ждав кождого слова з уст Святослава, наче смертного суду. Князь доїдав тим часом м’ясо та випив чарку вина, відтак обмив руки у срібній мидниці і спитав:
 — А чи се правда, Калокире, що ти висилав Партенія до Фарлафа та змовлявся з печенігами?
Коли б грім був луснув отут біля ніг грека, то не був би його більше поразив, чим се, так нагло, без вступів, висказане питання. Візантієць, вихованець цісарського двора, привик до всіляких каверз, підступів, скритих злочинів, лжі, облуди, але зовсім не мав поняття, що се таке отвертість та щирість. Наче довбнею, поразили його княжі слова. Він пустив з рук чарку, затрясся усім тілом, лице позеленіло, а очі підійшли під чоло, мов у трупа.
 — Що?.. Як се?.. Відки? — залебедів. Його вхопила гикавка, а зуб заскакував за зуб.
 — Мені таке розказував Партеній! — додав спокійно, тоном пояснення Святослав.
В сій хвилі вернула тямка грекові. Коли Святослав дізнався про зраду від Партенія, то біда ще не була так велика. Калокир зібрав усі сили та усі здібности, які набув на
візантійському дворі. Вмить почервонів і у крайній скажености кинувся на Партенія.:
 — Рабе поганий! — заверещав. — То ти... ти... таку погань про мене... найвірнішого слугу — раба руського і болгарського царя розносиш і надієшся, може, що! хтось тобі повірить? Скоте шолудивий... я на Кіл тебе велю всадити... Гляди!
Тут Калокир вхопив ніж і, зайи хто вспів йому перешкодити, вбив його доволі глибоко у Класну ліву руку. Тісна туніка, яку носив грек під багряницею, обагрилася кров’ю.
 — Диви, рабе, гляди і ти, царю, і ви, гості, — закликав з палаючим лицем, — ось так я за свою вірність послідню краплю крови виточу... Як правда, що ся кров пливе з моєї власної волі, так правдивою є моя любов і вірність у серці!.. Ти, тварюко, ти, трусе, ти, вонюче стерво, боявся за своє собаче життя? Ось я тобі урятую його! Беріть його — гукнув на переляканих служебників. — І всадіть на кіл!
Партеній кинувся взад, коли Калокир вхопив за ніж, бо думав, що його справді вб’є господин його на місці. Але коли се не сталося, догадався, що усе Те лише штука. В удаваній розпуці упав до ніг розгніваного, молив і благаво життя, але не випросив нічого. Слуги вивели його з гридниці. Вийшовши, усміхнувся вдоволено, протягнув зігнені плечі і звернувся у бічні двері, де була його кімнатка, у якій бажав виспатися по кількадневій (подорожі. Але удар п’ястуком у карк повчив його, що його міркування не зовсім влучне. Відвернувся до наставника слуг, який штовхав його ззаду.
 — Як смієш, рабе поганий, підносити руку на повірника його достойности? — обурився і гдянув бистро у очі рабові, бо глядів у них виразу покори і покаяння. Але темні очі раба оставали незмінними. У них десь на дні чаївся навіть маленький огоньок укриваної злоби. 
Він мовчки указував рукою на двері, за якими лежав замковий майдан.
 — Куди ведеш мене? — спитав Партеній вже покірніше.
 — Як-то куди? — відповів наставник. — Може, не чув? На кіл! Не'пручайся, бо така воля господина, не гнівай його ще у останній хвилі.
Партенієві потемніло у очах. Від п’ят стали мурашки лізти йому по шкірі, а члени тіла терпли, наче у холодній воді.
 — Що ти, — лепетав, — не зрозумів волі господина? Іди ще раз поспитай, се ж не може бути! Вибити різками, видати на муки, взяти ногу, руку, Кіс, уха, язик... видовбати очі... Але кіл? Ха-ха-ха!
Грек зареготався зразу якимсь страшним сміхом. Зуби вбив у долішню губу так, що аж кров спливала по бороді.
І нагло упав Партеній на землю, і заридав, захлипав плачем божевільної людини...
Наставник задумався. Може, справді приказ господина треба було інакше розуміти? Хто знає! Партеній знає хіба, що не вибрешеться, а, певно, не був би вертав у Доростол на погибіль. Тому приказав слугам пильнувати в’язня, а сам подався у гридницю. По хвилі вернув.
 — Зв’язати злодія! — гукнув. — За се, що зрадник князя і нашого господина та оклеветав господина перед князем, умре на колі, і то сейчас.
І нагло почув грек, що якийсь голос шептав йому ніби до уха: «Твоя смерть є спасениям Калокира...»
Та гадка прошибла його блискавкою. Партеній посинів увесь і втратив тямку.
По хвилі почув, що мурашки підлазять все вище і вище, аж налізли йому у мізок. Збудився і чув, як його витягли на майдан і кинули на землю. Коли розплющив очі, погляд його упав на біле тупе вістря свіжозаструганого паля.
І тоді нелюдський рев, рев звірячої тривоги добувався з груди нещасного...
Між тим Святослав звістив Калокирові, що ромеї ідуть з великою силою у Македонію. Кесар Візантії побідйв остаточно арабів і Варду Фоку, свояка цісаря Никифора, якого вбив Цимісхій. Ідучи, удавав цісар приязнь до болгарів, і сі почали збиратися у ватаги, щоби кинутися на русинів.
 — У нас діла на всі руки! — усміхався князь. — Але ми його зробимо. Я остану тут та примучу болгар, щоб не пиндючились, а ти, Калокире, підеш від мене у Переяславець та прикажеш Свинельдові боронити балканських проходів від ромеїв, доки я не наспію. З тобою піде ще й Мстислав, бо Свинельд не молодий, а Мстислав — се голова, яких навіть у вас, греків, нема! Він-то перехитрив Партенія і Фарлафа.
Патрицій Калокир приглянувся докладно молодцеві, а відтак, усміхнувшись солодко, подарив йому величавий перстінь з самоцвітом.	-
 — Се на добру дружбу, молодче! — сказав.
Молодець поклонився, але не віддав душі лукавому грекові. Бистро слідив за кождим його рухом, бо.його дотеперішня служба провчила його, що добре око й ухо не раз більше значить у житті, чим не знать яка відвага й хоробрість.
Вскорі вийшов князь з Мстиславом у терем, де мали оба спочивати по дорозі. Були самі, бо Калокир остав у гридниці, де кінчився пир і дружинники розходилися домів.
 — Князю, — почав тоді тихим голосом молодець, — що мені робити у Переяславі?
 — Заступити Свинельда у Балканах і не віддати їх ромеям, хіба з життям. У сьому моя честь. Ти не знаєш, чому так. Ось бачиш, коли кесар Іван заколов кесаря Никифора, а трупа викинув на сніг, взявся до правління мудро і діяльно. До мене післав послів, кажучи мені, щоб узяв собі нагороду, ЯКУ приобіцяв був Никифор, і йшов собі домів. Значить, що я й моя дружина — се ніби другі варяги, що їх можна дістати за гроші, скільки душа забажає. На те я відказав йому, що за окупом за міста, землі та болгар і за Корсунську волость віддам йому решту й буду його другом. Але кесар став грозити мені, що поб’є та прожене силою, якщо не піду сам. Тоді я загрозив йому, що пошукаю його в Царгороді, і не будь мене покликала блаженна моя мати Ольга, певно, і духу ромеїв не було би по сей бік Боспору. Минувшого року розбив Свинельд Варду Скліра з військом, а сього року хочу я сам доїхати кінця Царгородові, як доїхав Ітілеві, Саркелеві та Болгарові. Побіда зависить від проходів крізь Балкани. Тому пильнуй їх, як ока в голові.
Молодець задумався.
 — Не во гнів тобі, княжа милосте! — спитав по хвилі. — Чому ти не казниш Калокира? Припечи його огнем, а усе виспіває і не одну тайну зрадить, про яку нікому і не снилося. Я чомусь йому не вірю, як не вірив Партенієві і Фарлафові.
Святослав засміявся і поклепав рукою по плечі молодця.
 — І я йому не вірю, але вірю, що не буде вірнішого раба, ні гридня від нього, якщо нам поведеться. Та за ним слідитимеш, а коли прийде небезпека, так ти не питай, лише бий, а як вб’єш, то не признавайся, бо скажуть, що ти пси б’єш. — Тут князь засміявся гірко. — Мені, бач, його потреба. Багато ромеїв не любить вірменина Цимісхія. Патріарх Василій не раз зраджував його плани. І Калокир має у Царгороді своїх поклонників, тому я його мушу до часу шанувати.
 — А все-таки я його боюся.
 — Ха-ха! — засміявся князь. — Я ні, але я не люблю його. І Святослав тріпнув згірдно пальцями.
При виході з княжого двірця побачили, що на майдані зібралася чимала товпа людей довкола якогось високого чудовища, що гляділо на них величезними темними ямами очей. Святослав здригнувся. Мстислав мимохіть подався взад. 
 — Пар... теній! — прошептав молодець.
 — Бідолаха! — сказав князь, — Коли б я був знав, що його вб’ють на паль, був би його сам велів вбити топором або лишив у Корсуні ловити рибу.
Партеній сидів на палі, що пробивав йому внутренности і власним тягарем вганяв тупе деревно чимраз глибше собі
у тіло. Страшна розчіхрана голова з запалим, сірої краски лицем гляділа темними ямами очей на видців, наче з зачудуванням і зі страшною розпукою. Голова ся колебалася на всі сторони, немов бажала з усіх сторін якнайдокладніше приглянутися князеві.
Сей відвернувся і плюнув. Мимо своєї суворої вдачі, мимо сього, що не боявся ні смерти, ні ран, благородна душа його не зносила і не любила непотрібної жорстокости.
XI
БИТВА НА ДУНАЇ
Коли на слідуючий день Мстислав з Калокиром вибралися в дорогу, у Доростолі кипіла уже робота на всі руки. Вояки острили збрую, сі, що мали коні, чистили і годували їх, ладили борошно та сушене м’ясо на поживу, шили або направляли одежу, — словом, нагадували собі усі ті дрібниці, від яких часто-густо зависить успіх походу, а за які не дбає недосвідний чоловік. Зле зшитий кафтан, невигідний чревій, загнений шолом, заржавілий меч, зле прибитий цвяшок у щиті можуть бути причиною неспосібности до бою, недуги або і смерти вояка.
Війська Святослава складалися з досвідних вояків. Усі ті мужі провели уже на війнах та походах по кілька літ без перерви. Тому-то і не забували про потрібне. В полудень надоспіли човни з дружиною, яку привів Святослав з Києва. Варягів виправив князь таки сейчас у Царгород, бо не довіряв їм, а й вони самі радо покидали табір, у якому доведено їм зради. Все-таки з жалем прощали вони лицарського князя, хотяй не противилися його волі. Значного дарунку, який дав їм на прощання Святослав, не хотіли прийняти, а Рюар заявив іменем товаришів, що за зраду дарунків не дають ані не беруть, та поручив словом вікінга, що ніхто з його людей не підійме меча на руські дружини.
Відтак відплили варяги, а вслід за сим розійшлися у ріжні сторони краю воєводи з дружинами «примучувати» болгар.
Вскорі оказалося, що лише бояри, у яких жилах плила турецька кров, тягнули за Візантією [Болгари — ім’я турецької орди, що, підбивши слов’янський нарід, який жив на Дунаї, перейняли від нього культуру, мову, звичаї а надали їм своє ім’я. Нечисленна орда розплилася у слов’янському морі і утворила лише боярську верству, яка зразу задержала ще деякі сліди свойого походження, але по якомусь часі їх зовсім затратила. Ось чому болгари — слов’янський нарід з турецькою назвою. — Авт.]. Простий нарід слов’янської породи дружив з русинами і радів князю, що дані не брав, ніяких ворогів до краю, не пускав, з мужиком поводився людяно і ласкаво. Усякому було рівне право перед лицем князя. За убиття або покривдження простолюдина карав князь бояр і не бояр рівно строго і справедливо.
Саме ся справедливість стягала на нього ворогування грецьких вельмож та болгарського боярства. Чудеса розказували греки про жорстокість Святослава, тому вслід за вісткою, що Цимісхій вирушив у Царгород, піднялися вельможі і стали ворохобитись. Протягом місяця поверх вісімдесяти ворохобень здавила залізна рука князя, а голови проводирів поспадали з плечей.
Аж ось прибігли болгарські мужики з-над дунайського гирла і донесли, що флот з Візантії вплив у ріку.
Святослав був тоді у Рущуку. Почувши новину, сів сейчас на човни і поплив долі рікою. З ним було до трьох тисяч оружних мужів у п’ятдесяти чайках. Греків — удвоє стільки на високих галерах. На передніх помостах мали вони рури, якими метали грецький огонь, тобто стріляли мішаниною селітри, сірки і вугля та кидали на чималу віддаль клуби клоччя, напоєного смолою та скальною олією. Ніхто не знав, як се греки робили, але вояки Святослава знали, що се не є ніякі чари та що при відважному скорому нападі не поможе ворогам і се.
На приказ князя їхали чайки одна за другою попри полудневий берег, так що з ріки не було їх видко. Якраз напроти Доростолу наткнувся Святослав на греків. Передом їхало три галери на веслах, які мірово ударяли о воду і, видко, бажали переплисти повз город, щоби причалити до берега вище. Тоді Святослав видав приказ спинитися.
У прибережних очеретах укрилися човни, і лише човен князя стояв посередині ріки. Залога веслувала у противному напрямі, щоби удержати човен на місці проти струї. Стоячи на чердаці, слідив князь бистро, де й коли йому ударити.
І ось замітив вскорі, що між тими трьома передніми суднами а рештою флоту є чимала відстань, щонайменше годину плавби проти струї. Крім сього, побачив, що головна сила греків підпливає все ближче до города і стає довгим подвійним рядом. І бачив Святослав, як у пристани настало замішання, як лучники бігли над воду та спихали човни з берега. Видко, старий Шварно ладився напасти на галери чайками.
Але ось на помостах галер появилися клуби білого диму, а вслід за сим на човни та прибережні хати упав дощ горючих куль. По хвилі дійшов до ушей князя сильний гук,
один, другий, третій, над пристанню закрутилися у повітрі чорні дими пожежі...
Тоді князь задув у ріг, і, наче пчоли до матки, наввипередки висувалися з очеретів чайки і з голосним окликом кинулися товпою на три галери. І на них були також рури до кидання грецького огню, але усього знадіб’я під рукою не було. Заки його приготовано, чайки були вже від боком суден, а хмара стріл покрила передні та задні помости. Озвалися зойки та крики побитих, а між тим цілі рої дружинників з ножами в зубах полізли горі стінами помостів. Греки стали руками кидати свої огневі кулі, і кілька чайок загорілося ярким полум’ям.
Одначе русини не багато сим журилися. Огненним дощем упали вони самі на ромеїв і, заки хто зміг би стеребити два яблука, не було ні одного ворога в живих. Поміж веслярами було багато болгар та русинів. Сих освободжено, персів і арабів вкинено у воду, і у хвилю опісля галери їхали далі у тому самому напрямі, що передше, але з зовсім іншою залогою. При березі велів Святослав рубати дві галери сокирами та лаштувати сухими дровами третю. На неї перенесено також усе знадіб’я до грецького огню, на якому не зналися варвари півночі, а було його там чимало. Швидко упоралися дружинники і з сим, не догадуючись ще цілого плану князя. А сей сів знову у човен і крикнув:
 — Анумо, браття, вперед! А й сього грецького череваня беріть з собою. Треба його віддати землякам. Побачите, що йому незадовго з радости черево трісне.
Всі засміялися і порозуміли вмить, о що ходило князеві. Взялися за весла, і вскорі цілий флот човнів плив довкола галери, наче гусята за гускою, до доростольської пристани.
Греки занепокоїлися між тим судьбою висланих галер. Виділи вправді напад човнів, але не думали, щоб їх судна так скоро впали в руки ворога. Коли побачили, що одна галера вертає, думали, що, може, вона одна спаслася і тікає перед варварами. Але ось галера близько... Ще хвиля... А з галери стали вискакувати у човни веслярі, але не грецькі, лише руські дружинники; відтак човни, наче стадо горобців, розскочилися на усі сторони і стали розвиватися у довгий лук, що замикав пристань звідусіль. Між тим на носі галери показався дим, і бухнув у воздух сніп живого огню. Несена течією, вплила вона між оба ряди поприв’язуваних галер, і нагло побачили усі, що усе судно наладовано дровами та кулями від грецького огню. За хвилю мусів огонь дійти до них, а тоді горе човнам, що не втічуть вчас.
Крик тривоги залунав на флоті, моряки перерізували линви, на яких стояли судна, одно наскакувало на друге, весла ломилися, люди падали у воду і тонули, бо нікому було їх рятувати. Не одна галера наїхала на товарйшку, В крізь пробиту в боці судна діру напливала вода досередини. Тут і там стали судна потопати, а тут з берега летіли стріли чимраз густіше, чимраз голосніше лунали оклики руських гриднів III вар на.
Се залога повсідала в човни і ішла приступом на флот.
Нараз страшний ломіт оглушив усіх, а з-посеред стовп-лених грецьких суден вирвався аж під небо височенний сніп полуменю. На всі сторони розлетілися, наче огневі птахи, неугасимі кулі. Вони падали на помости суден, на моряків, вояків або у воду. Люди і кораблі ставали у огні. Мов живі смолоскипи, бігали ромеї по палубах галер. А й у воді не погасав огонь. Він розливався по поверхні ріки і плив широкою червоною плахтою за струею та пожирав усе, з чим стрічався.
Але ось нова небезпека надходила. Широкий лук чайок припливав чимраз ближче і ближче і замикав грецькі судна у пристани. Ряд човнів густів чимраз більше в міру сього, як лук коротшав. Попереду плила велика чайка з вирізаним з дерева на варязький спосіб змієм на переді. На носі судна у червоному плащі з добутим блискучим мечем у руці стояв Святослав!
Тоді панічний жах охопив ромеїв. Вони побачили ось, чия рука їх громить. Огонь на воді вигорів і погас. Відломки галер, обсмалені трупи та горючі судна сплили з водою і догоряли під берегом, а на останки грянули з двох сторін зі зичною бойовою піснею на устах звідусіль руські дружини. Почалася різня.
Недовго вона тривала, ромеї піддавалися, хто лише міг, галери ограблено і спалено, а відтак князь з дружинами подалися до міста, де між тим міщани та руські гридні погасили пожежу. Всі раділи побідою, навіть болгари, бо ся побіда була побідою справедливости над кривдою.
Одначе на світі так, як день і ніч, літо й зима, міняються добро і лихо з собою, мов брат з братом. На дні чари розкоші окривається-завсіди крапелька горя, а у найбільшому горі найдеться зерно потіхи. Благо сьому, хто найде вчас одно й друге. Пізнав се князь Святослав таки тої самої днини.
На майдані замку зібралася уся дружина князя, а воєводи числили убитих і ранених. Вони вислали дроворубів за дровами на костри та заряджували величаву тризну по упавших.
Саме вийшов князь з гридниці, і військо починало вітати його окликами: «Слава!», коли втім задуднів у віддалі тупіт коней, і юрба їздців в’їхала на майдан.
Виглядали вони страшно. На конях і людях висіли підрана упряж і одіж; погнуті лати та шоломи, порубані щити свідчили про люті бої, небезпеки та пригоди. Коні і люди були вкрай потомлені, на одних і других видніли численні глибокі рани. З-під шмат і ременів, якими перев’язано рани, добувалася кров, яка відтак застигала на лиці, руках, бородах та волоссі їздців.
На великому білому коні, якого сніжну шерсть оббризкали кров і грязюка, сидів сивоволосий та сивобородий старець у погнутій та порубаній збруї. Зціпеніла кров з глибокої, відкритої рани на чолі позліплювала білу бороду у кривавий ожелест1, а впале лице і червоні очі додавали ще виразу лютости грізному лицю їздця.
 — Свинельд! Свинельд! — закричали дружинники і кинулися до прибувших.
З трудом зіскочив воєвода Свинельд, кремезний та тугий шістдесятилітній старець, на землю, але не міг, як завсіди, скорим кроком підійти до князя. Ноги попухли йому від довгої, безперервної їзди, тому поволі підійшов воєвода до дверей.
Князь зморщив брови і довго приглядався їздцям. Губи князя дрожали раз у раз з лютости чи зворушення, але, видко, поняв і без допитів, що сталося, бо спитав лише:
 — Тільки усіх?
Свинельд мовчки кивнув головою.
 — Іди у хату, обмийся і приходи до мене на вечерю! Грізно насупившись, пішов князь у свою одрину, а невдовзі поволікся туди і Свинельд, обмитий, з перев’язаною горловою та лівим раменом.
 — Сідай, воєводо! — сказав Святослав, а сам ждав, поки Свинельд з’їсть вечерю, і ходив по кімнаті там і назад. Між тим з майдану доносилися крики дружинників. У сих окликах звучало наперед зачудування, відтак жаль, а вкінці лютість, гнів, жадоба мести. Святослав роз’яснив чоло.
 — Се гаразд, що дружина гнівається, — сказав, — ще не усе пропало.
 — Пропасти-то воно пропало! — відповів Свинельд. — Але можна утрачене відбити.
 — Переяславець упав?
 — Так!
Князь тупнув ногою з досадою.
 — Як же те усе сталося, розкажи усе, а коротко!
 — Ба, тут нічого розказувати! — замітив воєвода. — (Ги знаєш, князю, що я служив уже твойому батькові і тобі рце послужу, доки життя мойого...
 — Ба, не знать, хто з берега! — докинув, наче пророчим духом перейнятий, князь.
 — І знаєш, — продовжав Свинельд, — що у мене нема ні рідні, ні майна, бо й нащо? Тому пильную свойого, так що ніхто не може сказати: Свинельд, тоді а тоді зрадив ти свою рлаву, завів дружину у загибіль, лихе порадив князеві...
 — Правда! — потвердив князь. — І я не хочу, щоб ти оправдувався, а лише бажав би знати, яка сила чи підступ побідили тебе, залізний старче!
 — Ба, коли б знаття! — нахмурився Свинельд. — Ось ніколи ще таких дивних речей не діялося при мені. Перш усього, дізнався я, що Цимісхій іде на мене з військом. Іде? Ну, нічого! Обсадив я переходи у горах, а сам збираю дружину у Переяславці, щоби обійти ромеїв одним просмиком та ударити ззаду, коли вони вовтузитимуться при другому...
 — То ти се добре вигадав, коли б був знав...
 — То не був би посилав сеї грецької тварюки, Калоки-ра, — докінчив за князя воєвода...
 — Еге ж! — кивнув головою Святослав.
 — Калокир приказав мені іменем князя постягати усі залоги з гірських проходів і йти у Доростол, бо Цимісхій іде там туди берегом моря, а тут є лише третина його війська з Бардою Скліром на чолі.
 — Га! — крикнув Святослав. — Що за Див учив його сеї гадючої хитрости! Се страшні люди, сі греки, Свинельде, слабі, трусливі, але небезпечні, мов отруя, мов труп’яча їдь! Але бачиш, тут є дещо і твоєї вини, і моєї, що післав тобі молодяка місто зрілого мужа. Чи тобі Мстислав нічого не казав?
 — Мстислав? Який Мстислав?
 — Воєславич!
 — Син старого Тура, що ще з Ігорем ходив на Царгород?
 — Той сам!
 — Але ж, князю! — усміхнувся Свинельд, дивлячись на князя непевним зором і не знаючи, видимо, що думати про свойого господина. — Прецінь оба сини Воєслава згинули від печенігів під Києвом...
 — Се їх брат! Він мав мій перстінь і мав обняти провід у проходах, бо я бажав пощадити твою сиву голову від трудів. Чому ж ти не послухав його?
Свинельд зірвався.
 — Князю! — закликав. — Клянуся богами, мечем, кістьми батьків та твоєю дорогою головою, що ніякого
Мстислава і на очі не бачив. Бачив я вправді перстінь, ось сей, але на руці Калокира!
І старець показав князеві на пальці перстінь з двома жемчугами та рубіном.
Мов уражений громом, глядів князь через хвилю на блискучий камінь, що кидав довкола криваві блиски, а далі закрив лице руками.
 — То значить, що він згинув, убитий гадюкою греком, — застогнав, — і то вже третій, послідній з роду, у цвіті літ. Справді, не брехав старий Путята, коли казав, що я запропащую молодіж краю для своєї слави. Ось яка була моя плата за те, що Мстислав спас мені життя!
 — Не падькай, Святославе, — потішав Свинельд, — хто не йде других бити у чужину, того чужі у хаті найдуть! Хто лише борониться, той завсіди програє...
Князь відняв руку від лиця, його очі горіли лютим огнем.
 — Де ж ся тварюка? — прохрипів. — Я йому усі тельбухи випорю з проклятого черева... Я йому...
 — Послухай, почуєш! — заспокоював князя воєвода і, не тратячи часу, розказував далі. Святослав сопів ще хвилю, вкінці переміг злість і слухав уважно оповідання.
 — Ледве мої відділи виїхали на рівнину, ромеї перейшли на сей бік Балкан і рушили на Переяславець. Тоді я задумав обійти їх відзаду і вирушив з кінними гриднями, щоби об’їхати їх. Пішу дружину лишив я у городі. Але ромеї ішли, мов на крилах Стрибога. Піші візантійці пішли сейчас приступом і вдерлися у город. Тоді я ударив з засідки на них, а було у мене до двох тисяч комонників. Ледве я, однак, вивів своїх перед город, коли звідусіль стали появлятися кінні відділи ромеїв. Було їх з вісім разів стільки, що моїх. З нападу мусіли ми перейти до оборони, а знаєш, князю, що значить оборона комонників. Нас рубали, мов ліс, мов збіжжя, жали з усіх боків, вкінці ми побачили, що і дружини у городі втратили силу відпору і б’ються вже по хатах. Накінець місто загорілося, і тоді знали ми, що усе пропало. Тому звернули коні і пішли пробоєм туди. Половина нас лише остала, і не знаю, чи десятьох найдеш, які б не були ранені. Ось і усе!
Святослав успокоївся зовсім за сей час. Грізна небезпека вернула йому усі сили духа, і довго вніч радився ще зі Свинельдом і Шварном, як зустрічати ворога під Доростолом.
XII
НА ЗАБУТОМУ ОСТРОВІ
Так-то страшенна хуртовина розгулялася у медом та молоком пливучій Болгарській землі, та лиш Мстислав не знав про се. У невеличкій, але ясній кімнатці у вежі сидів він вже три дні узаперті і думав про свою нещасну долю, а скаженів прямо з лютости, згадуючи, як-то його сюди запроторили. З вікон обіймав його зір оба береги Дунаю: правий — близько, лівий — далеко.
На маленькому острівцеві при правому березі ріки стояв замочок: вежа, два муровані доми, довкола забороло з круглими приставками по рогах — ось і все. Сам острівець був підмоклий і багнистий, а весною у значній части покривався водою підбувшої ріки. На малому сухому просторі росло декілька яворів та оріхів, по краях лозина, а далі очерет, шувар, осока, ситник, купчатка. Тут гніздилося безліч водяної птиці, що своїми криками, ловами та бійками розраджувала самітнього бранця.
Бранця?.. Відки ж попався туди Мстислав?
Яким світом удалося здорового, хороброго та розумного молодця запроторити у сю безвихідну самітню під час, коли там, на полі, Перун провадив всіх його земляків на ворога?..
Мстислав підійшов до закратованого віконця і глянув на хвилю, що невпинно, безнастанно плила-пропливала ген у даль, у безвість, мов людина, що йде сповнити якийсь пильний обов’язок совісти, мов життя, мов час... Хто б то міг за сею хвилею поплисти у даль, долі рікою, на свободу, до своїх, до князя, на родину... Гей, гей!
При березі стояв маленький човник, а у ньому сидів в короткій сорочці без рукавів невеличкий собою чоловік та витягав з води верші, заставлені на рибу. Він брав одну по другій, вода спливала через плетінку у ріку, а рибалка глядів одним оком до середини, примружуючи друге, і раз у раз видобував з верші більшу й меншу рибу, яка билася в його руках. Він, посвистуючи, вкладав її у берестянку, що висіла йому через плече, та раз у раз поглядав у вікно вежі. Ось видобув доволі великого карася та, показуючи йому, гукнув по-руськи: «А що, попався, карасю? Сидиш тепер, доки не облуплять та не кинуть у сковороду! Буде тепло, любо, мов за пазухою... Ха-ха!»
Мстислав відвернувся.
«Справді! — подумав. — Саме так само зловили й його. Накинули мішок на голову, зв’язали і повезли. Аж у сій кімнаті викинули на долівку, дали їсти і сказали: «Сиди, а не пожалієш».
І думка молодця стала усильно працювати над розв’язкою загадки: чому і за що замкнув його Калокир у сей замок? Що грек був причиною сього, Мстислав не сумнівався. Його в’язали прецінь його пахолки. Мстислав бачив навіть, як убито двох його товаришів, тиверських гриднів... «Що за причина?» — питав себе і не находив відповіли. Коли б Калокир учинив се з мести, то, певно, не давав би йому вигоди, а замкнув би у льоху зв’язаного і під вартою, не годував би, як гостя, не поїв, як князя...
Чванився йорш між бабками Та зі свого роду.
За се бабки пішли в воду, А йорш в сковороду! — 
заспівав дзвінко рибалка під вежею.
І дивно! Пісенька ся надала гадкам молодця новий напрям, і нагло розв’язав він загадку. Він нагадав собі, як не раз по дорозі розмовляв з греком та поволі, слово за словом, розказав йому усю свою службу князеві, а навіть своє післанництво до Свинельда. Не дивно, що його Калокир велів зловити і замкнути.
Але ось пахолки, що його в’язали, забрали йому і перстінь Святослава. Нащо їм сього? Других дорогоціннощів не взяли. Навіть перстінь Калокира сіяв на пальці молодця... Сеї загадки не міг уже розгадати.
Підійшов до вікна знову, бо надіявся побачити рибалку-сміхуна, але не доглянув його нігде. Надворі западав вечір — уже третій з ряду, відколи тут перебував, — а криваве зарево обливало звідусіль самітний замок. Зате від правого берега ріки підпливав великий човен з кількома парами весел. Він плив стрілою, а напереді стояв у довгому вовняному плащі Калокир.
Молодець сейчас пізнав се лице хижої птиці, худе, з великим носом та маленькими очима. У ньому було щось з лиса, а щось з пса, який сподіється від пана удару нагайкою. На голові мав патрицій звичайну плоску грецьку шапку, а під плащем — каптан зі золотистої парчі. Пурпури на ньому не було, ані царської діадеми. Всі жителі замку — а було їх усіх двадцять — вибігли настрічу. Попереду — начальник варти у шкіряній куртці, набиваній густо спижевими гудзами, за ним — дозорець в’язнів, видко, урядник поліції, у темній туніці, перев’язаній попід нахами та понижче пояса, далі замковий сторож, а на кінці рибалка, що був, як здається, слугою чи помічником сторожа. Він ішов позаду, підскакуючи і розмахуючи руками, та щось, видко, говорив, бо дві жінки, які стояли при вході до більшого будинку, аж падали від реготу.
їде, їде сум, сум,
Пильнуйтеся плітки.
Держіть хивку: гум, гум!
Бережіться щітки!
Бо ся щітка добре чеше,
Густий волос має,
Як розчеше, «буба» буде,
«Дурна хавка, — скажуть люде, — 
Що міри не знає».
Буде плітці глум, глум! — 
співав рибалка і кинув свою шапку так високо, що вона полетіла аж у вікно Мстислава.
 — Мовчи, блазнюко! — гукнув дозорець. — Хочеш, щоб тебе почули?
 — Чому ні! Прецінь на дворі кесаря блазнюкам найліпше, ха-ха-ха! І ніхто не займає, бо ніхто їх не боїться. А як почує сей варвар угорі, то й байдуже, бо дурний.
 — Все ж, може, мудріший, чим ти! — засміялася молодша з жінок.
 — Куди йому до мене! Він копирсається, не їсть, не п’є, сваритися хоче, за що його держать узаперті, а я був розумніший...
 — І став блазнюкою! — докінчила друга жінка.
 — То, по-вашому, хто правду каже, блазнюка?
 — Деспота їде! — загомоніли вояки, що у двох рядах стояли по обох боках стежки, яка вела від пристани.
Побачивши звіддаля Калокира, молодець не хотів зразу вірити власним очам. Коли, однак, грек ступив на острів, а уся залога привітала його окликом, молодець переконався, що се він, а рівночасно страшна гадка прошибла його серце блискавкою.
«Зрадник!.. — подумав. — Очевидячки, зрадник. Прецінь сі вояки долі — ромеї, а він їм приказує. Значить, що він зрадив князя, дружину і мене!»
І скаженість стала його огортати, давити за горло. «Прибуде він сюди... кинуся на нього і — будь що буде!» Хвилю сопів люто, коли нова гадка майнула йому крізь голову.
«Він узяв перстінь Святослава... Га! Тепер уже знаю нащо. Він одурить Свинельда, як одурив мене. Ах, дурень, дурень, дурень! Без сумніву, темні сили Ненаситця побили мій ум сліпотою за побіду над поганими. Рибалка-сміхун, без сумніву, мудріший від мене!..»
Мстислав розібрав усе, що почув нині від сього дивовижного чоловіка, і якийсь голос сказав йому у душі, що сей рибалка звертав свої пісеньки та слова саме до нього і давав йому ради. І він глибоко задумався, а коли за дверима
почулися кроки та скрегіт засува, обдумав вже добре, як йому найтися супроти хитрого грека.
У кімнаті було уже темно, бач, Калокир спочивав у замку по довшій дорозі. Успокоений та зрівноважений, очікував молодець прибуття гостя, бо тепер не сумнівався зовсім, що патрицій приїхав до нього. Аж ось розпахнулися двері, і у кімнату ввійшов сторож з оливною лампою та ковром, а за ним рибалка з великим кошиком.
Ковер розстелили на долівці, стіл накрили скатертю, а на ній став рибалка розставляти блюда зі стравами. Дозорець поклонився між тим Мстиславові, який усьому приглядався з чималим зачудуванням, і заговорив болгарською мовою, якою, впрочім, говорили усі на острові:
 — Достойний воєводо, знакомий твій, патрицій Калокир, просить тебе о честь прийняти його до себе на вечерю!
 — З гістьми боги у дім приходять, — відповів спокійно і по завітному звичаю молодець. — А чи патрицій Калокир скинув уже діа...
 — Диви, диви, достойний воєводо, — закричав у тій самій хвилі рибалка, — ось ті плітки, що ранком наловив В’юн у Дунаї. Ади, які вони мовчаливі. Коли б я так сидів у капусті, то співав би.
 — Мовчи! — гримнув на нього дозорець. — Вибачте, достойний воєводо, він несповна розуму, у ньому нечистий сидить, але що добрий і вірний слуга, тож і держиться.
Між тим Мстислав догадався, чому саме В’юн розкричався. Він, бач, хотів перешкодити йому зачіпити словом Калокира. Тому усміхнувся приязно.
 — Нехай співає і говорить, мені й миліше, й відрадніше, коли його бачу, — відповів..
 — Дядьку! Бай Коло! Чому твоя жінка продерла шкіру на карасі? — спитав В’юн. — їй жаби лупити, не риби. Дурний карась. Хай би був присів тихо у верші та обернувся головою до хвоста, а, певно, найшов би вікно до втечі. Правда?
І В’юн став обтирати сльози обома кулаками. Дозорець зареготався, а Мстислав глянув бистро на В’юна. Без сумніву, під сими ганчірками крився справжній друг, і то неабиякий. Під покривкою сміхунства укривався нещоденний розум, опертий, видко, на чималому досвіді.
Нагло В’юн підскочив раз і другий, замахав руками, вхопив одного карася і став бігати від вікна до вікна. Вкінці станув при сьому, що виходило на лівий берег ріки, і, заки дозорець міг йому перешкодити, викинув рибу у воду.
На се пірвався дозорець.
 — Що ти, сказився? — гукнув. — Проч мені відси!
1 І, видобувши з-під туніки нагай, вперіщив біснуватого ПО плечах. Мстислав аж заходився зі сміху, хотяй зовсім Не хотілося йому сміятись. Він кивнув лише головою В’юнові, коли сей обернувся.
 — Я розумію його! — сказав. — Він жалує карася, що дав себе зловити, і бажав його пустити на свободу. Тому вибрав те вікно, крізь яке найкраще було рибі виплисти у море. Правда, В’юне?
Але В’юн був уже в дверях.
 — Бай Коло, Миколо! Дозорне, дядьку, чоловіче, на-гаю! — репетував. — Біжи, біжи, сум іде!
 — Деспота іде! — пояснив дозорець і вийшов, а за ним В’юн. Але коли виходив, глянув на Мстислава ясним поглядом, поклав ліву руку на серце, правою указав на вікно, крізь яке викинув був карася, і щез.
По хвилі увійшов у кімнату Калокир.
 — Здоров був, воєводо! — сказав весело. — Що ж, друже, скучаєш?
Мстислав поклонився.
 — Скучати не було ще коли, — відповів, — бо думав увесь час, відки мені така халепа найшла сидіти узаперті.
 — Узаперті? — усміхнувся грек. — Атож двері відчинені, чотири вікна для виду і віддиху...
 — Але свободи нема, князя, дружини, боїв...
 — Молодий ти ще, достойний воєводо, — усміхнувся приязно грек, — не дивно, що у тебе душа рветься до діл. І я був колись таким, гонив за відзначеннями, майном, а тепер рад би спочити. Одначе коли у тебе є охота покинути сей забутий острів, то, вступивши у службу кесаря, осягнув-бись усе, чого бажаєш, ба, й більше...
Кров ударила молодцеві до голови, у очах потемніло. Здавалося, кинеться на зрадливого грека та роздавить, мов ядовиту гадюку. Але добрий дух спинив його. Він підняв очі на грека, і їх погляди стрітилися. У очах Калокира тліла іскра цікавости, мов у сього, що, завдавши ворогові отрую, слідить за наслідками. *
 — Годі мені покидати князя! — проговорив з трудом молодець.
 — Ба, можна служити кесареві, не покидаючи князя...
 — Як Фарлаф... — вирвалося у молодця.
 — Пусте балакання! — засміявся нагло грек. — їда стигне, а ми про торішній сніг. Сідаймо!
Посідали і стали їсти. У кімнату ввійшов дозорець і приніс у срібному відрі снігу. З сим снігом змішав вино і подавав його у позолочених кубках. Після вечері подав ручники і теплу воду та запалив кадило. Синявий пахучий дим наповнив кімнату тоненькими смугами, і душа молодця розпливалася у розкоші, омрачена вином і пахощами.
 — Чудово ви, греки, живете! — закликав.
 — Чудово?.. У сій норі? — засміявся грек і став недосвідному молодцеві описувати візантійський двір з його блиском, величчю, розкошами, широко розводився над почестями, які міг би осягнути Мстислав у Царгороді. І хто знає, чи не удалося б прехитрому грекові знадити незіпсовану, мрійливу душу молодця, коли б не Фарлаф, його зрада та страшні втрати на корсунському березі...
Було уже пізно вночі. Калокир пив, гриз мигдаль, сухий виноград і фіги і розповідав без упину. Мстислав почув скоро, що вино йде йому до голови, тому не пив, лише слухав і слухав, а хвилями кидав лише питання або чудувався.
 — Ну і що? А як? Пробі! На Перуна!
І ось саме у сій хвилі, коли одушевлений молодець бажав просити грека, щоби позволив йому прожити час неволі у Царгороді, за вікном на яворі обізвалася пугутька раз, другий, третій...
Здригнувся Мстислав... Наче марево, промайнуло йому перед очі воскове лице Воєслава, і почулися слова: «Де поди-блеш Калокира, приложи йому меч... Молодець потер чоло рукою і відсунув чарку. Тямка в одну мить вернула йому.
 — Достойний патриціє! — спитав. — Що буде зі мною, якщо я не вступлю у службу до кесаря?
Калокир скривився.
 — В такому разі, воєводо, останеш тут по неволі, бо я знаю, що ти був йому найлюбішим дружинником і він за тебе віддасть багато бранців.
 — О так, — закликав Мстислав, який нагло поняв, чому Калокир так з ним падькається, — навіть тебе, достойний патриціє!
Грек почервонів і замовк. Його наміри відгадав сей недосвідний молодець. Він з подивом поглядів на нього.
«Шкода, превелика шкода такої голови для сього ведмедя! — сказав про себе.
Дальша розмова велася уже про війну, і Калокир став зразу прибільшувати успіхи Цимісхія. Але і тут спинив його молодець.
 — То значить, — сказав він у відповідь на опис послідніх боїв, — що Святослав мусить уступати перед вашою кіннотою, але вам сі побіди стоять багато людей і часу, і ви не в силі розбити його як слід. Здається, буде облога Доро-стола. Чи не так?
 — Облога вже є! — відповів Калокир. — Але б’ються під мурами, не на мурах.
Ага! Князь бажає мати забороло від ваших катафрактів.
 — А й у нього ще до тридцять тисяч війська. Молодець підскочив з лави, на якій сидів.
 — Ха-ха! То ще надвоє баба ворожила.
 — Так, — сказав Калокир, — надвоє! І від того держу я тебе тут. Не стану я тебе силувати йти у службу кесареві, аде держатиму тебе тут, бо ти — моя безпека.
І вийшов.
XIII
УТЕЧА
Слідуючої днини від’їхав Калокир, наказуючи пильнувати бранця день і ніч, але заразом мав сторож подбати про усяку вигоду для нього. Видко, хитрий грек не бажав робити собі Мстислава ворогом.
Поплив день за днем одноманітно, нудно, без зміни та потіхи, а тут між тим мучила серце туга за своїми і непевність, що діється з князем та дружиною. Не раз згадував Мстислав-і Залісся, Калину, Рогдая, Власта, Люта... Часом жалів навіть за Круком, якого мусів полишити у Києві. Як дуже придав би ся йому сей вірний друг у його нудьгуванні. Рибалка В’юн щоднини приходив тричі зі сторожем чистити кімнату, приносити їду та напиток або виносити посуду. Але ні разу не можна було на розум побалакати, бо сторож не відходив від них ні на хвилю.
Крізь вікно, що виходило на лівий берег ріки а крізь яке викинув був В’юн рибу, бачив Мстислав також не раз молодого сміхуна, але сей здвигав лише плечима і тряс головою. Надармо посилав йому молодець німі питання поглядом та движками рук, — сміхун не відповідав нічого. І так минуло два місяці.	•
Аж ось одної днини упав сторож на порозі кімнати та викрутив собі ногу. Яким світом те сталося, не знав ніхто, і аж довго потім дізнався Мстислав, що сміхун протягнув був напівперек темних східців мотузок. Сторож гукнув на жінку та вояків, і вони винесли його з кімнати на діл. З сього скористав В’юн і увійшов до Мстислава. Зразу став застилати стіл і укладати на ньому блюда та збанки. Але коли вже затихли кроки вояків та падькання жінок на сходах, звернувся до Мстислава.
 — Воєводо! — заговорив скороговіркою. — Я Рослав, син кметя з-під Іскоростеня, деревлянин. Вже два роки тому
дістався я до неволі і удаю божевільного, бо мені зі сим добре. Бував я у Царгороді, Адріанополі, Атинах і багато бачив і чув. Дурня, бач, ніхто не соромиться. Тому і остеріг я тебе, і остерігаю надальше. Тям, воєводо, що ти не на Руси, а у грецьких руках, де словами закривають лишень гадки, а висказують зовсім щось друге...
Мстислав горів, одначе, з нетерплячки і перервав Росла-вові.
 — Остав се! — сказав. — Я тебе порозумів добре і дальше розумітиму. Ти мені кажи, що з князем?
 — Князь відступив у Доростол і борониться від болгар і греків перед містом. У чистому полі не остоїть лава руських дружин перед панцирними комонниками.
 — О, вони, певно, не візьмуть його силою! — закликав Мстислав. — Він орел, а вони кури. Горе їм!
 — Великою є сила Перуна — се правда, але нема у нього, як і Дажбога, лести, підступу, грецького огню, страшних метавок на огонь і каміння. Поки держиться князь у полі, поти гаразд. А раз замкнувся він у городі, так буде біда!
 — Чому ж би йому тікати у місто?
 — їсти нема що, людей багато, поживи мало, тому і сил недостає. Голод!..
Мстислав понурив голову.
 — Тікаймо, Рославе! — сказав по хвилі. — Я мушу бути при князеві і побідити або згинути враз з ним. Поможи мені!..
На сходах почулися знову кроки. Урядник цісарської поліції ішов заступати сторожа при вечері. В сій хвилі запіяв Рослав, мов півень, так, що Мстислав аж відскочив.
 — Хай не знає, бісова харя, що ми балакаємо, — сказав шепотом. — Я до утечі вже усе зладив, недостає мені лишень сталевого долота, щоби виважити крату. Але сторож має таке знаряддя, і я постараюся украсти його. А ось тут, — Рослав видобув з кишені клубок мотузка, — мотузок. Спусти його мені крізь вікно, як обізвуся двічі пугачем...
У сій хвилі ввійшов у кімнату урядник, киваючись на коротких, грубих ногах.
 — Ква, ква, ква! — закахкав Рослав, тріпаючи руками, мов утка крилами. Молодець не здержався і порскнув сміхом. Пришелець почервонів з досади, але поклонився і сів за стіл. Він і в голову не клав, щоби «біснуватий> розговорював з бранцем.
Але не ішла Мстиславові у рот їда. Спокою не давала йому гадка, що, може, якраз у тій самій хвилині не мають його товариші що до уст вложити. Він швидко покінчив їду, на превелике вдоволення його товариша, який уважав себе управі
з'їсти усе, що остало, і з противним плямканням змітав усе зі стола.
Аж вийшов і він, і Мстислав остав сам. Довго вніч не МІГ заснути. Раз ураз привиджувалися йому князь, Шварно, Лют, дружина, печеніги — усі голодні, з постяганими поясами, поблідлими лицями, знесилені, Охлялі.
Коли молодець збудився, лице його було вогке від сліз, пролитих крізь сон. У ранішній молитві благав він гаряче Хорса-Дажбога післати князеві та дружині поживу і силу відразити ворога.
У журі та смутку перебув Мстислав знову кільканадцять днів. Аж ось одної днини укрився Дунай мрякою. Синяві клуби гонив буйний західний вітер долі водою, крізь вікно втискався у самітню кімнату на вежі вогкий, холодний воздух. Ударило крило вітру о мури і понуро засвистіло у гіллі дерев. Повороніла дунайська хвиля, високі вали ішли від осередка ріки до берега і з хлюпотом обливали підніжжя вежі.
При світлі оливної лампади сидів Мстислав у кімнаті і слухав понурого виття вихру та своїх безпотішних дум. Сум, чимраз глибший, чимраз важкіший, огортав його. На молоду моторну душу налягла самота важким каменем і бралася здавити у ній усі проблиски сили та діяльности. Мрак огортав його голову, безмисленно і тупо гляділи погаслі очі у темряву.
Коли втім: «Пугу! Пугу!» — озвався двічі пугач у гіллі явора, і наче дух «біснуватого» В’юна вселився у молодця.
Мигом скочив до вікна і спустив шнурок удолину, прив’язавши до нього срібну ложку від вечері.
 — Пугу! Пугу! — загудів пугач за вікном, а по хвилі витягнув молодець нагору мотузок. До нього прив’язав В’юн доволі грубий ремінь від аркана, якого уживали болгарські та печенізькі їздці. Здивувався зразу Мстислав, але від-,так зрозумів, що по сьому ремені спуститься з вікна на землю. На кінці ременя висів клевець і долото. Головка клевця була обвинена шкірою. І ремінь, і шнур були вогкі. Надворі падав дощ.
Молодець сейчас взявся за діло: підважив крату у вікні, і се удалося йому дуже швидко. Бач, ніхто і не думав, щоб хто міг з острівця утічи. Одинокий човен був по тому боці, на правому березі ріки, а на острівцеві було лише маленьке човенце В’юна, у якому лиш одна людина могла пуститися на воду. Тому ніхто не добачив, що іржа давно уже перегризла залізні штаби крати. По півгодинній праці крати уже не було. Не було чути і ударів клевця, бо шкіра глушила їх, а свист вихру не допускав ніяких гомонів до ушей вартових на
сходах та у пристани. Легко, мов кіт, скочив Мстислав на землю і побачив сейчас при собі лежачу стать Рослава.
 — Умієш плавати, воєводо? — спитав сміхун місто привітання.
 — Слава Велесові, умію.
 — Се гаразд. Стрибог розгулявся нині. Він і донесе нас, куди треба, і нанесе дощику, який затре усі сліди за нами. Ходи, воєводо!
Хильцем, шмагані вітром і дощем, пересувалися молодці до берега. Тут ждало маленьке човенце, справжня оріхова лупина, навантажена всіляким припасом, так що вставало місце хіба для одної особи.
 — Роздягайся, воєводо, і пливи зі мною. Ти не зумієш таким навантаженим човном орудувати, а притім, — тут засміявся В’юн, — доволі я намокся, змокни і ти дещо!
 — Нічого! Допоможіть, Водяні!
Молодець скинув одіж, і серед кромішньої пітьми всів Рослав у човен і відбив від берега. За човном плив Мстислав, придержуючись човна одною рукою. Скоро щезла у тумані за ними понура вежа забутого замку. Через хвилю видніло ще у мряці світельце оливної лампи високо над водою, аж і воно щезло. Мряка, пітьма і дощ обняли утікачів звідусіль, мовчки посувалися вони до правого берега ріки.
І ось зачорніла перед ними темна пасмуга, повна говору, шелесту та плюскоту хвиль, — се прибережні очерети.
Молодець став раз у раз зачіпати ногами о корняки шувару, о підводні ростини, вкінці застряг у намулі.
 — Кладися черевом на воду! — радив В’юн і зі здвоєною силою пер човен до берега.
Аж ось показалися перші купини ситнику і купчатки, лозина та верби, а по хвилі вискочив Рослав на берег.
Мокрий та перемерзлий, Мстислав послідував за його приміром і одягнувся у свою одіж. Рослав добув з човна два мішки, а з одного витягнув ухатий збанок з затичкою.
 — Напийся, бо вхопить тебе пропасниця, а тоді хіба вертати прийшлося б.
Мстислав послухав. Сей простий чоловік вів його, мов дитину, і молодець слухав його без спротиву, бо знав, що тут більше значить знання місця і обставин, чим досвід, хитрість, відвага та хоробрість. У . збанку було сильне грецьке вино, і вскорі почув молодець, як любе тепло розливається по його тілі.
 — Що ж тепер? — спитав шептом.
 — А ось глянь! — відповів Рослав, указуючи на ріку кільканадцять кроків від себе.
На темно-сірому тлі води чорніло щось при самому березі, наче пень дерева.
 — Що се?
 — Се човен Калокира. У ньому є варта. Один спить до півночі, другий від півночі. Та нині хіба оба заснули.
 — Де? У човні?
 — Так.
 — Ну, гаразд! Ось тобі долото! Коли дам знак, так ти сим долотом по голові сього, що спить. Я займуся другим.
 — Еге ж!
Тепер обіймав провід воєвода, і Рослав добре знав, що лицар, який є любимцем Святослава, мусить бути неабияким борцем.
Проти усім сподіванням, вартовий не спав, ні не сидів у човні, лише стояв, спершись на щит, при березі. Але шум вітру приглушив кроки Мстислава. Коли підійшов на сажень, шепнув Мстислав до товариша:
 — Бігом до човна!
Не надумуючись, пігнав Рослав бігом.
 — Стій! Стій! — гукнув вартовий і хотів було пігнати за ним. Та в тій хвилі впало йому на голову щось важке, велике і м’яке. Се Мстислав ударив його з усього розмаху по голові... мішком. Закітлувалося у темряві, залунав брязк щита, що падав на каміння, відтак оклик: «Кіріє!» — а потім замовкло усе.
 — Рославе! — почувся голос у темряві. — Ти готов?
 — Готов! А ти, воєводо?
 — І я! Але мій ще живий!
 — Давай його сюди!
Мстислав затягнув грека до човна, де лежав уже другий візантієць, як опісля вказалося, убитий долотом Рослава. Сміхун, бач, ударив у висок, і череп пук від удару.
Сейчас вкинули молодці у човен мішки та виплили на середину ріки. Там вкинули у воду небіжчика, а, покріпивши другого, якого лише приголомшив удар Мстислава, посадили його до весел і плили аж до ранку.
Коли на сході перед ними стала біліти вода у сірині розсвіту, покермував Рослав човен до багнистого лівого берега ріки, де припочивали оба весь день. Вечором поїхали далі, а грека пустили живим. Не так-то швидко міг він вернути до своїх.
Усі грецькі та болгарські сили були по тому боці ріки. Тому не боялися зради. Рівно ж не боялися погоні, бо з острівця не міг ніхто рушитися без човна Калокира та чайки В’юна.
І так їхали вони ніччю, а днем спочивали, доки не доїхали до Доростола.
* * *
Вже ранком тої самої днини побачили на овиді луну пожарища, а копи зійшло сонце, — чорні дими, мов від пожежі. Східний ранішній вітер приніс їм воню диму та спаленини.
 — Ось ми вже і дома, — сказав Мстислав.
 — Ба, але годі буде дістатися у город. На ріці флот.
 — Що ж робити? Підем далі пішки. Згода?
 — Твоя воля, воєводо, а богів ласка... Може, дійдем.
 — То ходім!
Перейшли ріку і у добре укритому місці, недалеко від міста, там, відки виїздив уперше Святослав на погром флоту, вийшли на берег. Хильцем вилізли на малий горбок і з-між корчів поглянули на город та його околицю.
До міста було ще звідсіля доволі далеко, але, мимо сього, уся рівнина була вкрита гуртками людей. Мало було, одначе, між ними вояків. Були се головно болгарські мужики, які під доглядом грецьких вояків і офіцерів тягли на шнурах величезні машини. Були т>м катапульти, що виглядали, наче величезні ворота з грубезними пружинами зі скручених конопляних линв, далі звичайні метавки з величезною деревляною варехою, у яку кладено каміння, шопи з таранами та свердлами до розбивання мурів, далі журавлі, наче при колодязях, при яких, місто відер, висіли коші. У сі коші сідали лучники, журавель підіймав їх горі, і звідси мали вони обстрілювати оборонців міста. Але найбільшою та найгрізнішою машиною була велетенська вежа з дерева, гуляй-город з кількома поверхами. Надолі стояв таран до розбивання мурів, на першому поверсі — вікна .з помостом для піхотинців, що ішли приступом на мури, на другому — вікна для стрільців, а нагорі — рури для грецького огню.
Страшна ся вежа, уся крита шкірами, посувалася вперед по помосту з дощок на деревляних валах, мов чайка на волоці, але до сього треба було і соток рук. Тому візантійські війська зігнали з усіх дооколичних сіл населення, щоби підкочувати машини під місто на вал, який усипало військо рівнобіжно до стін Доростола.
Розглянувшись у положенні, оба молодці стали радитися шепотом. Але недовго тривала ся нарада. Вони могли лише крізь табір греків пробитися у город, бо на ріці стояли судна та їздили човнами варти. Скоро уложили собі план, а по хвилі, кинувши списи і щити, поховали ножі та топори під плащі і змішалися з найближчою ватагою мужиків.
 — Відки ви? — спитали їх.
 — З-під Преслави! — відповів В’юн. — Зловили нас і при-. гнали, бог би їх побив.
 — Гей, гей, неволя! — зітхали мужики. — Минувся добрий час правди та свободи. Бояри та греки горою.
 — До шнурів, до шнурів, собаче насіння, гей! — закликав у сій хвилі офіцер.
Всі, а з ними Мстислав і В’юн, кинулися притьмом тягнути гуляй-город до валу під містом.
XIV
ОСТАННІ ДНІ ДОРОСТОЛА
У великій гридниці Доростольського замку сидів князь Святослав. Підперши голову на руку, глядів перед себе недвижно оком, що бачить лиця і події не з сього світу, оком пророка, ворожбита. І бачило се око чубаті дружини Олега і його щит на воротах Царгорода. Бачило і побиті, потоплені війська Ігоря та свої побідні вої ген далеко у Південній Македонії. Воно бачило діла батьків, побіди, пораження, сором і славу минулих віків та важкі, криваві бої теперішности. Але воно бачило і будуччину, і тому саме грізно стягалися брови над впалими очима героя. Одначе не було у сих очах смутку. У них блистіло одушевления, запал і віра, що з усіх сих ран, боїв, крови, недуг та смерти одно урятується, мов золото у огні, — вічна, нев’яла лицарська слава руського імени на всі часи, на всі землі...
Швидко, одначе, опала гордо піднесена голова Святослава. З-за вікон у рівних відступах часу доходив глухий ломіт... Се балки та каміння, кидані махинами ромеїв, падали на доми та шатра, на людей та коні. Часами слідував за ударом тріск ломаних в’язань дахів і грохіт руйнованих стін. Деколи зате звіщав крик людей, стони та прокльони, що стрільно влучило людей. Хвилями втискався в кімнату гризький дим — се горіли запалені грецьким огнем будинки. Але князь не йшов глядіти, де саме горить, бо на вулицях лежали ранені, трупи побитих і померших від голоду мешканців міста і вояків. Сі пожовклі, почорнілі трупи лякали Святослава. Він привик до побоєвищ, де тисячі завдавали смерть тисячам, де рікою лилася кров. Але тут крови не було. Тут убивала усіх жовта, кістлява змора голоду, проти якої не міг остоятись ніхто. Вона за два-три дні з героя робила дитину, а за чотири — немічного старця. Тут на ніщо не придалися благородність, відвага, хоробрість. Голод змінював усіх без ріжниці у звірів, і Святослав з жахом нагадував собі трупи жінок та дітей з пообтинаними руками та ногами, які находжено не раз у темних переулках, де жила незаможна людність.
Пробували дружинники чинити виправи за поживою до грецького табору, але ромеї самі голодували, а уся околиця була вже віддавна дочиста ограблена.
Западав вечір. Чимраз невиразнішими ставали очерти предметів, чимраз тяжчими — думки князя. Крізь вікна заглянуло у гридницю зарево пожежі, почувалися оклики: «Води, води!» та сик полуменю. А у рівних відступах часу лунав ломіт руйнованих домів, стони побитих і ранених, скрип метавок...
Святослав накинув на себе широкий чотирикутний візантійський плащ і вийшов. На майдані перед замком крутилося кілька тисяч людей. Минувшої днини під ослоною махин ударили на табір Руси болгарські комонники. Вони з іменем свойого царя на устах ішли у бій і побідили, бо усі дружини розлетілися перед ними, мов полова, на боки. Так доїхали болгари аж до стій города, та нагло з усіх сторін кинулися на них товпи руських дружинників з завзяттям, про яке болгари аж доси не мали навіть поняття. Але сі герої, що тепер кидалися на товпу оружних побідників, не бачили у них ворожих вояків, а лише... коні, з яких можна зварити поживу!
Ні один з болгарів не уйшов смерти. Загинули усі, а усі коні порізано сейчас. Не було їх чим годувати, а за день-два похудли б були й так.
Вийшовши на майдан, бачив Святослав, як порізане на малі шматки м’ясо та кости паювали воєводи між військо. Бачив, як світилися очі виголоднілих вояків від благої надії попоїсти хоч раз на кілька днів. Десь поділися зневіра, туга за родиною, смуток; жарти, сміх почувалися у зборі, і князь сам зрадів, дивлячись на се. Відтак пішов дальше вулицями міста і тут бачив порозкладені огні, при яких варено поживу. Траву, листя, кости, останки борошна, сушеного м’яса, огородовини, кусні шкіри з поясів, чревіїв, щитів — усе те варено у горшках на якусь юшку. Нею годувалися усі, хто мав ще що вложити у горшок. Хто вже зовсім нічого не мав, ішов на ріку. Дехто находив рибу, інший скальки, раки, водяні ростини, але найчастіше находили рибалки рани або і смерть з рук грецьких варт, які ненастанно кружили попід берегами ріки.
Всюди було видко товпи дружинників, які по послідній битві мусіли відступити у город перед градом каміння, балків, перед струями плинного огню та ударами панцирних катафрактів, яких коні для більшої відпорности бойової лінії сковувано з собою ланцами.
Святослав звернув лице направо, у сторону пристани. Тут було темно і тихо. Князь повернув туди і ішов хвилю між рядами темних, неосвітлених домів... Тут і там блимали огоньки, а у їх слабому світлі рухалися ліниво якісь тіни. Хвилями почувалися слабі, плачливі голоси. Виразно чув князь плач дитини. «Майко, майко!» — лебеділа дитина і просила їсти... Але лише судорожний плач був відповіддю на сльози... Хриплі, слабі голоси обзивалися з темних углів, а з деяких темних хат віяло невиносимим сопухом не-похованих трупів. Тут і там здибав князь, ідучи, темні тіла, простягнені на дорозі. Він оминав їх та навіть не глядів, що се. Він знав, що се — мерці, жертви голодної змори.
І тоді почув князь, що якийсь холод морозить його душу, відбирає відвагу і непокоїть совість... совість, яка доси не закинула князеві ні одної кривди, ні одної несправедливости.
«Змора голоду — матір’ю усіх сих чорних мерців, — казала совість, — але батьком — ти сам, великий Святославе... Сі трупи, сей помір — се тінь, яку кидає твоя слава!»
Нагло звернули увагу князя якісь нелюдські крики, стони, прокльони, метушня. Гурток людей товпився на розі вулиці при світлі огню, який горів у сінях близької хати. У товпі блистів меч та звучали руські прокльони. Притьмом кинувся туди князь. На вид його блискучої збруї, що засіяла, коли князеві зсунувся плащ з плеча, розскочилися напасники.
 — Геть відси, опришки! — гукнув князь і добутим мечем роздав кілька ударів поміж найбільш завзятих. І тоді побачив на дорозі руського убитого дружинника, а у його руці останок виділеної йому страви. Голодні міщани побачили м’ясо у нього та убили його товпою, щоби здобути невидане добро.
В першій хвилі гнів огорнув Святослава, рука сягнула до пояса, де висів усім добре знаний ріг, аж опала знову... безсильно.
«Ні! Се не вони... Се голод! Се не опришки, не злочинці... їх карати годі. Над ними смерть... Перед ними пітьма! Ні надії, ні виглядів на побіду, на хліб, на мир...»
Голосний гаркіт, наче цькованої собаки, перебив думки Святослава. Зирнув туди, і мороз прошиб його. Над одним з небіжчиків клячав напівнагий чоловік з лицем, зарослим аж до очей, босий, висохлий, наче Кощій з казки. У пітьмі світилися гарячкою великі круглі очі барса, у руці блистів ніж. При непевнім блиску далекого огню бачив князь, як чоловік сей вбивав ніж у мерця...
Огида вхопила Святослава за горло, бігом пустився з поворотом, і раз у раз здавалося йому, що чує за собою сей страшний гаркіт людини-собаки.
«Пробі! — шептав про себе. — Пора кінчити як-будь. Що скажуть батьки у Вираї, коли стану перед ними, а зі мною усі ті зголоджені мари людей? Вони скажуть: «Змора голоду — матір’ю усіх тих мерців, але батьком — ти сам, великий Святославе! Сі трупи, сей помір — се тінь, яку кидає твоя слава.
Не оглядаючись, біг князь аж у полудневий кінець города, де крізь відчинені брами раз у раз входили дружинники з поля битви. Тут панував гарячковий рух. Воєводи визначували місця поодиноким відділам, особисто роздавали поживу... Склади, бач, світили пусткою. Голод подавав руку мстивим ромеям, геройство оказувалося слабшим від сього союзника. За брамою дружини копали рови, а з землі сипали окопи проти кінноти.
«Будь у мене пожива хоч на п’ять-шість днів, не побачив би ні один грек балканських провалів!» думав князь.
Рівнобіжно до руських окопів у віддалі яких двісті сажнів виднів високий, стрімкий вал, усипаний греками. На ньому видко було облогові махини, з яких раз у раз вилітали кусні каміння та деревляні бруси. Одначе тут не робили вони вражіння, бо вояки навчилися уже вичисляти, де і коли саме упаде стрільно, і розбігалися вчас.
Якраз проти брами города стояла величезна деревляна вежа у прогалині валу. Перед нею горіло багато огнів, і князь бачив дві лави піхотинців і полк катафрактів, які уставлено для ослони облогових робіт. Саме тепер бралися робітники присувати вежу аж під мури, укладали перед нею поміст з дощок та підставляли валки. Другі несли на плечах мішки вугля з сіркою та селітрою, клоччя, скальну олію у цебрах, інші підвозили каміння.
«Завтра ромеї здобудуть браму і будемо боротися по вулицях, — подумав князь і важко зітхнув. — Мстиславе, Мстиславе! Чому тебе нема? Мені саме тепер треба твоєї молодечої відваги, сили, запалу. Я б сам повів усіх на сю огненну потвору, та я міг би загинути, а що б сталося з сими тисячами!..»
І велів найближчим покликати Шварна, Свинельда та інших воєводів на раду.
У напівзбуреній хаті при брамі засіли на печі, столі та порозі воєводи, Святослав — на поломаній лаві, яку найдено в куті.
 — Воєводи! — почав князь. — Велика вежа ромеїб буде завтра за валом на кількадесят сажнів від городських стін.
Завтра загориться місто від грецького огню, а ми всі будемо мусіли тікати за мури або вийти з міста на рівнину на сході, р там здавить нас кіннота. Радьте, що робити! Боги не покинуть нас, якщо покажеться, що ми не втратили ще духа, ні надої. За нами помоляться і духи предків у Вираї, якщо ми Не зрадимо давньої слави нашого племени. Радьмо, отже, як Відвернути від себе сю небезпеку!
Хвильку мовчали воєводи, вкінці обізвався Шварно.
 — Се замало — відвернути небезпеку. Нині роздали ми останки поживи. Завтра по битві не буде вже що їсти. Якщо не знищимо ворога або не добудемо поживи, пропадом пропадемо.
 — А чи дружина знає, що поживи нема? — спитав Свинельд, який все ще носив руку на перев’язці.
 — Знає! — відповіли хором воєводи.
 — І що кажуть?
 — Кажуть, — відповів Шварно, — ось що: «Будемо битися, доки сил, а не стане сил... так раз мати родила! Між своїми і смерть легка! Де князя голова, там і наші>.
 — А де їх, там і моя! — докинув князь.
І знов замовкли усі.
 — Що ж ти, княже, придумав? — питав Шварно.
 — Я?.. Я бачив людоїдів, бачив убивство за кусник м’яса, чув, як діти, матері і батьки плачуть з голоду. Я знаю, що тисячі готові покласти голови, і тому питаю себе: чи є вигляди на побіду, чи ні? Коли є, так биймося до загину, а нема, то кожду краплю пролитої крови почислять боги і духи предків і кинуть нам у очі, як убивство.
' Воєводи мовчали, а Святослав тер обома руками поморщене чоло, з якого вже давно не здіймала руки чорна жура і тоска. Вкінці встав.
 — Ось бачите, тому два дні посилав Цимісхій до мене посла з визовом на двобій о землю болгарів. Зразу думав я, що з глузду зсунувся від радощів, але Хорс-Сварог просвітив моє серце вчас, кажучи: «Цимісхій добре знає, що я таких чотирьох, як він, убив би порожньою коновкок». Хто насилає убійників на. другого, у сього сили небагато, а хто убиває зрадою, у сього і відваги не буває надміру. Видко, кесар думав казати мене підстрілити з-за своїх плечей затроєною стрілою або погубити чарами. І я відказав, хоч серце аж скавуліло, мов пес, зі скаженої злости та аж горіло від охоти... Отак і тепер попробую ще раз ранком ударити на вежу та вал з усею силою. Якщо удасться, то буду боротися далі хоч би до вечора, і згину або згинуть вони. А не удасться, то розіб’ю їх флот таки завтра уночі і зачну переговори. Що ж, годитеся, воєводи?
Вєі виразили свою згоду потакуванням і вийшли збирати дружину та провадити її перед розсвітом приступом на вали ромеїв.
Саме тоді, коли Святослав закликав на раду воєводів, кесар Іван Цимісхій глядів з найвищого помосту вежі на Доростол. З-під лискучого шолома гляділи темні великі очі на огні, що горіли у городі. Закривавлений, наче клюв супа, ніс свідчив про вірменське походження кесаря. Затиснувши грубі, м’яскі уста, Цимісхій морщив густі брови і, не кажучи ні слова, слідив за рухами руського війська. Перед брамою гасли один по другому вартові огні, зате у городі аж луна била у небо, наче від пожежі. Досвідний полководець пізнав з сього, що дружини сходять з поля у місто.
 — То барбарікон февгей астіде! [То барбарікон февгей астіде! — Варвари тікають у город! (Грец.) — Авт.] — сказав до високого сутулуватого гетеріарха Скліра.
Сей пересунув ручкою меча по золотистих гудзах начеревника так, що почувся брязк, наче від добуваного меча.
 — — Чи маю їх гонити? — спитав.
Імператор поглянув на воєводу з усміхом. Склір був мужем велетенського росту та страшної сили, але слабих спосібностей. Хитрий та розумний кесар уживав його, наче інженер тарана, але підсміхувався з нього. Зате був Варда Склір найближчим цареві дворянином, бо був задурний, щоби вдаватися у які-небудь заговори, і, не питаючи, убивав кождого, на кого вказав йому деспота.
 — Ні, Вардо! — відповів. — Ми пустимо на сих варварів твою сестричку!
І рукою вказав на вежу. Ціла дружина засміялася, коли кесар зволив закепкувати собі з Варди Скліра, а сам гетеріарх аж заходився від реготу, узявшися за боки.
 — Пересунути кінноту на східну сторону міста! — приказував Цимісхій. — Піхотинці стануть від полудня і заходу. А тут при нас катафракти і ти, Вардо. Стратигу Калокире, прикажи висунути вежу вперед, уставити рури і ждати приказу. На даний знак підпалиш місто. А тепер просім Всевишнього о побіду над сими ворогами нашої віри і влади!
Кесар відкрив голову, а духовник прочитав голосно молитву і дав кесареві й усім християнам поцілувати темну ікону Богоматері у золотій ризі — Панагію.
По хвилі розійшлися стратиги, гетеріархи, протоспатарії та інші офіцери по відділах, і почалися рухи військ. Головно коло вежі кипіла робота на всі руки. Мужиків, які по вечері поклалися були на сугіочинок, побудив грімкий голос команди, і всі на даний знак вхопили за линву, щоби потягти потвору вперед. Послідній приступ на Доростол мав начатися зі сходом сонця.
Між робітниками, яких побуджено опівночі, були Мстислав і Рослав В’юн. Вже кільканадцять днів працювали вони разом з болгарськими мужиками, і Мстислав підучився дещо грецької мови, так що розумів її не гірше, чим другі. Нікому й на гадку не прийшло глядіти їх між робітниками, тим більше що одіж Мстислава подерлася до решти при ношенні каміння та неотесаних брусів і замазалася скальною олією. Воня земної смоли била від нього на десять кроків, а лице, груди і руки покрилися чорним, мастким болотом зі земної ропи, змішаної з порохом та мілким вуглем. Рідна мати не пізнала б була молодців у їх теперішньому виді. Не раз Калокир бачив їх і переходив попри них, але ніколи не удалося йому пізнати їх. Раз бачили вони урядника поліції з острова у таборі. Калокир ходив блідий і лютий, засуджував раз у раз когось на різки, кричав, проклинав і дуже пильно слідив з валу руський табір, наче питаючи судьби, кому судилася побіда у сих змаганнях. Видко, дізнався саме тоді про утечу Мстислава, заложника за свою голову.
На приказ стратига засвистали наставники раз, другий, третій — заскрипіли вужівки, вежа дрогнула, і зі скрипінням та гуркотом рушило чудовище з місця. Поміст під вежею рипів, гнувся, тріщав, подавався, але вежа котилася вперед. Крок за кроком, сажень за сажнем сунула вона по помості, потом обливалися мужики, нагайки свистіли, скрипіли линви, а через сей час на полудні та сході розставлялися пересунені війська і збиралися варити сніданок. Під самими стінами города не було уже ні одного руського дружинника, всі сиділи у городі і, видко, спали, бо лише тут і там блимали огоньки вартових.
 — Се послідній приступ, казав Калокир наставникам, — прошепотів В’юн до Мстислава.
 — Перун їм у тім’я! — відповів молодець. — Треба буде під час битви обійти військо та зайти від сходу. Приступ буде відси, то від сходу не буде варти. А якщо поб’ють ромеї наших, то наші саме на схід тікатимуть і наскочать на нас.
 — Мудро говориш... Але що се? Тсс!
У віддалі почувся якийсь гамір, а вслід за сим приказ стратига:
 — Стій! Рури і огні нагору!
У віддалі заревли роги і якісь крики. Хвильку вслухувався Мстислав у сі гомони разом з другими мужиками, і нагло оклик: <Роси ідуть!» — зазвучав в ухах усіх. Болгари сейчас покидали мотузи і пустилися врозтіч, офіцери
побігли до полків, наставники надармо бралися спинювати утікачів, блідий, мов смерть, Калокир кричав:
 — Огні нагору! Нагору! Смолу, рури, підпал! Нагаями опірних! Матінко Божа, Христе Царю, елейзон! елейзон! [Елейзон! — Змилуйся (Грец.) — Авт.]
 — Бери рури, чуєш! — гукнув нагло Мстислав товаришеві в ухо.
 — Рури? Нащо? Тікаймо краще! — здивувався той.
 — Іди, дурний! Пощо нам тікати, ми радше підпалім вежу... Земної ропи чимало тут, одна іскра...
Страшний оклик: «Перуне! Перуне!» — загримів нагло саме перед брамою міста, і у сірині розсвіту побачили ромеї товпу руських дружин, яка випливала з брами і розливалася по полі. Піші полки ромеїв зривалися з землі та поряд-кувалися з поспіхом. Заки, одначе, успіли станути в рядах, грянула на них хвиля напасників.
І як стадо зголоднілих мартових вовків вірветься у отару овець, так ударили виголоднілі, палаючі жаждою мести русини на ситих, заспаних та неприготованих ромеїв. Показалося, що візантійські піхотинці не оперли би ся руським навіть у переважаючій силі. Один удар невеликої ватаги розбивав цілий полк. Тугі, меткі та звинні полянські й ти-верські молодяки сікли довгими мечами ромейських легіонерів, мов капусту. Під ударами пукали щити і шоломи, ломилися ратища списів, розліталися шкіряні кубра-ки на лахміття, і один за другим валилися побідники персів і арабів у кривавий порох побоєвища. На стінах города появилися лучники, і вкоротці стали пірнаті післанці смерти зі свистом літати коло голов дальше стоячих відділів. Вкінці пукла лінія піхотинців і розсипалася по полі, а за нею у дикій погоні розбіглися юрби побідників. Оклики: «Перуне!» — гуділи уже у підніжжя самої вежі, якої боронив Калокир з останками запасних відділів. У вежі і біля неї остало лише кількадесятьох робітників, які носили знадіб’я до грецького огню на поміст вежі.
Мстислав і В’юн бачили погром ромеїв і сміялися в душі з блідого лиця стратига, який щохвилі повторяв послідній приказ: «Огні нагору!» — і, заломивши руки, глядів з пере-раженням на русинів, що підходили до вежі ближче і ближче.
Аж нагло замовк, упав навколішки і закрив лице руками, наче осліплений лискавкою. А коли молодці глянули йому через плече на поле, побачили у блиску огнів, розкладених довкола вежі... Святослава, який з мечем в руці та з золотистим щитом на лівому рамені, з суворим, грізним лицем вказував дружині на вежу. За ним товпилися його прибічники — 
цвіт руських дружин, вояки Мстислава. Перед ним тікали ромеї, мов зайці, взиваючи помочі усіх святих та просячи грому з неба на голову побідника кесарів.
Одначе не судилося Святославові самому здобути вежу. Якраз коли розлетілися послідні ватаги грецької піхоти, а з вежі настрімголов повтікали послідні болгари, греки і сам Калокир, задудніла земля під копитами рослих кападокій-ських коней. Се Варда Склір ішов у поміч розбитому війську і провадив дві тисячі катафрактів, пострах усіх піших та легко оружних ворогів. Були се закуті у збрую їздці у високих гребенастих шоломах, блискучих латах, з довгими списами та мечами і кратами на лице. Вони ішли, мов вітер, і горе усякому, хто забіг їм дорогу. Він падав під копита коней, розбитий самою вагою сих кентаврів. Сотки розбитих русинами ромеїв лягли ось так від розгону власних братів. Вони, бач, не мали часу оминати утікачів. Погинули і русини, що запустилися були за ними. Як північна хуртовина на Руському морі, гнали катафракти на Святослава. А Святослав підняв меч угору і гукнув:
 — Гей! Дружино, здається, тут нам полягти прийдеться. Тож полягнем славно за нашу славу, за пам’ять наших блаженних предків, за землю Руську. Мертвому нема сорому, і я перший за нашу честь покладу голову!
 — Де твоя голова, княже, там і наші! — загуділи, як один муж, тисячі гриднів. — Не зносити нам наших голов без твоєї!
І відвага вселилася у серця усіх.
Катафракти ішли з брязком, криком та ломотом, наче скальний обвал, що котиться весною вдолину...
Здавалося, що ось-ось упаде сей герой свойого народу, розтоптаний у поросі... Коли нагло здержалася лінія перед покопаними у передполі ровами. Ряди катафрактів зломилися, пірвалися, перемішалися, перемінилися у ватаги — обвал гори перемінився у поодинокі каменюки, які торощать собою усе, що стрічають, але перед якими можна втічи. Все-таки удар їх був страшний, і побідники спинилися відразу. Перші дружинники лягли головами на місці, дальші стовпилися подальше за ровами, долами, купами трупів тощо — почалася січа. Дружинники метали списи і чекани, стріляли з луків, пращ, прискакували до закутих у сталь їздців з мечами в руках, а сі побивали їх мечем, разили довгим списом або наскакували на них кіньми. Варда Склір в окруженні най-хоробріших устремився на самого Святослава, що спокійно рогом і криком давав прикази дружинам. Побачивши ве-летня-їздця на величезному, також панцирному коні, холоднокровно пересунув щит наперед себе і вхопив правицею ратище.
 — Пробі! — кликнув в сій хвилі Мстислав. — Він стає до бою! Хорее, Свароже, Велесе, Перуне — батьку хоробрих, бережіть його!
 — Цить, почують, гамуйся, чоловіче, зрадиш себе і мене! — крикнув і собі Рослав, хапаючи товариша за руку.
Але осторога була зайва. У вежі не було уже ні живої душі. Стоячи у вікні першого поверху, оба молодці цілим єством перемінилися у зір і слідили перебіг бою між князем-героєм а велетнем Скліром. Здовж валу ромеїв горіло уже кілька облогових машин, і було ясно, мов удень. Наче ангел смерти, налітав велетень Склір на Святослава. Сей похилився усім тілом вперед і ждав.
Перед самим ровом, за яким стояв князь, кинув Варда чеканом, а сам вп’ялив остроги у боки коня, так що сей болісно заіржав, став на диби і... одним скоком пересадив рів. Варда Склір, пострах усіх, хто його знав, був лише о яких десять кроків від Святослава...
Блискавкою мигнув чекан у воздусі, але князь схилив голову, і вістря топірця зачепило о гребінь шолома. Посипалися пера, а важкий чекан полетів, вертячись, дальше і застряг у щиті Шварна. Коли, одначе, кінь гетеріарха найшовся по сьому боці рову, скочив нагло Святослав, як барс, що у Мазандерані йападає на буйвола, і, користаю-чи з маленької хвилини, якої потребує кінь до відзискання рівноваги після скоку, кинув з усією силою ратище. Ратищем сим низав Святослав отвори, не більші від арабського динара, а й тепер не дрогнула йому рука. Влучений у око кінь відкинув голову взад і усім тягарем звалився на землю враз із їздцем. Заревли нелюдськими голосами ромеї і мимохіть подалися взад. Грімкі оклики дружини голосили славу князю.
 — Убий його! Убий, заки стане! — радили голоси князеві, але він не послухав. Він ждав, усміхаючись, на противника з мечем і щитом — не бажав, бач, користати з хвилевої переваги над ворогом. Своїм ратищем вирівняв лише умови бою, бо Варда Склір мав коня, а він ні.
Аж ось зірвався з землі гетеріарх, червоний, мов буряк, і, крикнувши хрипло, кинувся на Святослава. Але і тут не повелося йому. Його удар, певно, був би розрубав щит та відтяв принайменше руку князеві. Тому підставив князь у останній хвилі щит скісно, а усім тілом подався дещо взад. Нагальний удар зсунувся боком, і лише зі щита полетіли самоцвіти і золоті прикраси, а від розмаху похилився велетень Варда направо. Одначе, заки зміг випрямитися, блискавкою впав йому на шолом гартований у Дамаску меч Святослава саме у те місце, де шолом лучиться з караценою. І не видержав шолом. Наче відтятий кравцем кусень сукна, відпала карацена на плече, а з розваленого черепа хлинула високо струя крови. Не видавши голосу, звалився великан, наче дуб під сокирою дроворуба, у порох побоевища.
А тоді шал радости огорнув руські дружини, а блідий переляк охопив греків. З новим розгоном та безпримірним завзяттям накинулися на катафрактів гридні, і почалася різня людей і коней.
Половина панцирних їздців Візантії лежала уже у поросі, прочі збивалися довкола вежі у купу, коли нагло страшенний гук роздався за їх плечима. Коли оглянулися, побачили, що вежа горить, наче смолоскип, клуби гризького диму та полум’я бухають усіма вікнами, а на добавок горішній поверх завалився нагло з ломотом, і на греків посипалися горючі балки, шкіри, казани зі смолою тощо.
Тоді огорнув кождого нестримний жах, і, мов на даний знак, розбіглися оборонці валу ромеїв, наче горобці перед шуляком. З-поміж утікачів вискочили два обсмалені, брудні мужики, наче чорти з болота, і побігли між русинів.
 — Не бий, ми свої! — гукали раз у раз, доки не дійшли до князя.
 — Вели, князю, відступати, кесар завернув уже праве крило, за хвилю усі комонники будуть тут, — крикнув Мстислав.
Святослав зміряв його очима, воєводи обступили його, і нагло кинув князь окервавлений меч і щит та обійняв брудного та замазаного мужика, мов брата.
 — Се ти, Мстиславе, підпалив вежу?
 — Я, князю, я був би її і так підпалив, а ти поміг мені. Тепер тікаймо, бо тут на рівнині кіннота рознесе нас.
 — Ти з вежі бачив?
 — Так.
І справді побачили усі вскорі від сходу клуби пороху. Було ясно, хотяй сонце ще не зійшло. Ще його криваве зарево видніло на сході над водами Дунаю.
 — Щити на плечі! — кликнув князь. — Не оставити ні одного коня, ні зерна збіжжя у таборі! Йдем назад.
Та сього не треба було дружині пригадувати. Щойно не втікли останні катафракти, коли гридні, мов муравлі, розсипалися по грецькому табору. Тепер на приказ князя завернули з дороги і, тягнучи за собою добуту поживу, живий і побитий товар і коні, зібралися у великий круг вже за покопаними ровами.
Спокійно, в порядку, дружина за дружиною входили гридні у город, несучи з собою усіх своїх ранених товаришів та усю добичу. Саме тоді надоспів кесар з десятитисячним кінним військом, та вже було запізно. Дарма силкувалися
їздці розбити товпу русинів. Хмари стріл, ратищ та каміння відганяли їх, покопані рови та купи трупів, згарища машин та руїни табору не позволяли на масовий наступ. Побоєвище було в руках кесаря, але побіду забрав з собою Святослав у Доростол. Уся піхота ромеїв вигинула на полі боротьби або розбіглася по околиці. Зневіра огорнула її, не було ні одного полку, який би міг повнити службу при облозі. Самі комонники не могли добувати міста, а і катафрактів остала лише половина. їх воєвода, гетеріарх Склір, лежав з напів-відрубаною головою над ровом русинів.
Довго стояв Цимісхій над його трупом. Святослав не позволив гридням здирати з нього збруї, лише чекан забрав, кажучи, що се заплата за повиривані з шолома пера. Задумався кесар над погромом своєї піхоти, а коли зійшло сонце, стиснулося серце володаря при виді страшного знищення, який розвернувся довкола. Тримісячні криваві труди і половина війська були втрачені. У сьому році не міг уже Цимісхій надіятися побіди.
 — Справді, лев сидить у серці сього поганина! — сказав голосно, а двірня підтакнула йому дружно.
Відтак глянув люто на царя Бориса, який крився позаду між слугами воєводів.
 — Волів би я бути з ним проти вас, чим з вами проти нього.
 — Не забудьте, ваша величність, — вмішався Калокир, — що печеніги також раді б йому заплатити за погром на порогах. У нього більше ворогів, чим другів.
 — У кого лев в серці, у того не буває гадюки у мізку! — докинув варяг Рольф Герюльфзон, протоспатарій варязьких дружинників кесаря.
В годину опісля посли кесаря, які несли мир героям півночі, серед звуку рогів і окликів дружини в’їздили у Доростол.
XV
ЛЮТ І РОГДАЙ
Між тим серед веселих окликів паювали воєводи добичу поміж гриднів, а і населенню дісталося дещо поживи. Але на загал було її небагато, бо у греків також вже віддавна не раз кухарював голод. їда була, але ні вояк, ні робітник не наїлися завсіди досита. Завдяки сьому, одначе, що русини здобули чимало коней та волів, показалося, що припасу стане ще на тиждень-два.
До сього часу надіялися гридні побіди та походу у Роме-лію і Македонію, де було усього вдоволь.
Лишень князь не поділяв загальної радости. З його ума не сходили страшні картини голоду з попередньої ночі, і тому глядів у будуччину не так рожево, як давніше. Сидячи у гридниці на тому самому місці, де сидів перед битвою, обдумував саме плани дальшого ведення війни, коли у кімнату вбіг • обмитий та переодягнений Мстислав і кинувся князеві до колін.
 — Вітай, княже, світло очей моїх! — сказав. — Не гнівайся на мене, що не сповнив приказу, але як тобі ромейська лесть відбирає Болгарську волость, так мені узяла свободу.
Князь ласкаво підняв молодця та поцілував його в чоло.
 — Нічого, сину, я знаю, що ти не винен, а я, що пустив грека у Переяславець. Він украв тобі мій перстінь...
 — Не украв, а видер силою, — перервав молодець, червоніючи.
 — Ні, таки украв, — усміхнувся Святослав, — бо силою не був би тобі його відобрав. Сила — се благородна річ, а лож, підступ, крадіж — се одної матері діти. Показавши сей перстінь Свинельдові, приказав йому моїм іменем постягати війська з балканських проходів, а відтак розбив неприго-тованих одним ударом. Щоби ти, однак, не перешкодив йому, замкнув тебе у тюрму, і мені дивно лише, що ти ще в живих.
Молодець розказав князеві про свою неволю та розмову з Калокиром, а князь слухав пильно. Вкінці сказав:
 — То значить, що греки не певні ще побіди над нами. І вони добре се обдумали, бо ся буцімто побіда переміниться для них у погром. Хотяй би кесар мав навіть час і військо, то й тоді побідив би я його. На жаль, нема у мене тільки дружини, кільки треба, щоб боротися, а рівночасно пильнувати болгарських бояр за плечима. Як на тепер ні він, ні я не можемо далі воювати, бо у нього нема пішого війська, а у мене поживи. Треба буде скласти мир або знищити флот на Дунаї, а на Русь післати воєводів, щоби привести більше дружини. Ми прогодуємося припасами з Білобережжя, а заки Цимісхій збере військо, прийде моя дружина з Руси. Ти поняв мене, Мстиславе?
 — Так, князю, поняв. Твоя гадка добра, видко, боги не поскулили тобі розуму. Але усе те потриває довго.
 — До весни! На Купала будемо у Царгороді.
 — Так, але у греків все-таки є чимало кінноти. Вони не дадуть нам ні хвилі спокою.
 — У нас є човни, переїдемо у гирло Дніпра, на Білобережжі перезимуємо або й тут останемо, якщо пожива найдеться...
Голосні оклики та гомін труб перервали князеві. У кімнату ввійшов Шварно і звістив йому прибуття грецьких послів.
 — Вийдіть усі, оставте мене самого з послом! — сказав князь.
Так само і від кесаря прибув лише один достойник зі службою.
Видко, кесар не бажав розголошувати умов миру перед достойниками держави, бо переговори відбулися у чотири ока, без свідків, протягом двох годин. Відтак зложено собі обопільно дари, і посол від’їхав.
Коли Мстислав увійшов зі Шварном та Свинельдом у гридницю, Святослав сидів все ще на тому самому місці з головою в руках. Він підняв її, скоро тільки воєводи посідали за стіл, і сказав:
 — Нову лесть придумав кесар Цимісхій! Він дає нам поживу, багатий окуп за бранців і болгарські городи, а зате бажає миру і повороту нашого на Русь. Мені видиться, що темні є замисли греків, а двійним їх язик. Сей посол недарма позичав очей у собаки і лестився на усі лади, що аж противно було слухати.
 — Якщо ромеї дадуть припаси на дорогу, то ми перебудемо на Білобережжі зиму, а на весну вернемо з більшою силою. Кесар перечислиться, — висказав гадку Свине льд.
 — І як так гадаю! — підтвердив Шварно.
 — А кільки має бути сього припасу? — спитав Мстислав.
 — По два медіни збіжжя на голову, потрібну кількість оливи, по тридцять сушених дунайських коропів та м’ясо з тисячі волів, — відповів князь.
 — Сього буде хіба доволі! — сказав Свинельд.
 — Певно, що так! — згодився Шварно.
Але Мстислав почервонів і обізвався по хвилині:
 — Вибачте, воєводи, що я, головусий молодяк, таке говорю. Але боги дали мені молоді зуби та молоде черево, а знаєте, що у молодих по битві та поході весь розум у череві та зубах. Добре є, одначе, часами послухати і черева, бо се скарбник сил вояка. Погадайте, що усі наші дружини виголоднілі і виснажені тримісячним постом та ненастанними боями і походами, трудами та небезпеками. У безділлі зимівлі на Білому Березі минуться сі припаси до двох місяців або і швидше, а що тоді буде? Візантійські стратити обсадять Корсунь і не пустять відси поживи у Дніпро, а тоді голод вигубить нас гірш помору — зарази. Припасу, який обіцяють ромеї, замало.
Святослав мовчав хвилю, а так само і оба воєводи не знали, що відповісти. Вкінці князь двигнув плечима.
 — Ти добре кажеш, Мстиславе! — відповів. — Але годі дане слово брати назад. Та я пораджу собі і, заки сам стану табором на Білобережжі, вишлю Свинельда у Корсунь. Замкне стратиг місто, то останеться його околиця, стада, обсіяні поля, незамерзаюче море. Припасу не бракне. Але усе зависать від сього, щоби з першою травою, з кінцем березня, нова дружина була при Дніпровому гирлі. Ти, Шварне, збереш охочих з-між полян, деревлян, сіверян, уличів. З ними прийдеш на Білобережжя і привезеш з собою увесь припас збруї та борошна, яке найдеш у київському острозі. А ти, Мстиславе, — тут князь звернувся до молодця, — збереш тиверців і перекажеш до бужан-дулібів, щоби збиралися на рать у Болгарію. Закупам-ізгоям пообіцяєш заплату довгу та зворот прав, боярам — волости, рабам — свободу. Людей всадиш на чайки і Прутом попливеш сюди, прямо у Дунайське гирло. З кінцем травня являйся у Доростол. Засядеш тут і будеш берегти наших плечей — пильнувати болгарських бояр. Возьми з собою десятьох комонників і їдь сейчас горі Прутом, щоби розслідити дорогу, якою за дев’ять місяців прийдеться тобі вести військо. Поняв?
Дністер, Прут, тиверці, бужани — слова сі збудили у молодця розкішну дрож.
На майдані вигукували весело гридні, п’ючи вино, якого чимало найшли у пивницях Калокира. У Мстислава була охота викрикувати разом з ними з радости, що побачить свою рідну земленьку і... ну, і її... Калину! Стане перед нею, увінчаний славою, як дідич своєї волости і як княжий воєвода, права рука Святослава! І вдяка богам, а заразом гордість, довір’я до власних сил та гарна надія на будуче давали крила його любови і змінилися у тугу. Коли князь відпустив від себе воєводів, пішов Мстислав сейчас ладитись у дорогу та вибирати собі товаришів.
Але чим більше думав про се, до чого так дуже спішився, тим більше сумнівів вкрадалося у його серце.
Чи Лют не помер? Чи заплатив довг батька і відібрав волость у Рогдая? Що сталося з Калиною? Чи не посягнув по неї Власт із Города? Питання сі мучили його чимраз більше, аж другої днини вивіяв їх з нього степовий вітер.
* * *
Що ж діялося між тим у волости Воєслава?
Другої днини по виїзді Мстислава рознеслася чутка про його неприсутність. Калина з-під ока гляділа на батька, але
сей не показував ніякого гніву по собі. Противно, був радий та веселий і шкандибав, як звичайно, по усіх закутинах чималого дворища, а відтак пішов підтюпцем на сіножать у лісі між Заліссям а Городом, де була його пасіка.
 — Не йдіть, тату, у пасіку, — казала Калина, — пчола пожалить вас, як ось недавно.
Пчоли чомусь-то не любили Рогдая, хотяй бачили його часто. Видко, чули у ньому недоброго чоловіка.
Старий засміявся злобно у відповідь на слова дочки і блиснув люто очима.
 — Як зловлю Воєславича, сього втікача, то прикую його до пня або велю втяти йому ногу, щоби пильнував пчіл. Хай тоді його жалять! Хе-хе-хе! Тоді не втіче.
 — Тату! — кликнула налякана дівчина. — Що ви таке говорите? Чи то ви грек, чи варяг або лях, щоби калічити людей? Таж у нас як світ світом сього не бувало.
 — Ба, певно, що не бувало, бо не бувало і такої сволочі, як ті Воєславичі. Двох подохло десь на чужині, старий протяг ноги таки тут, а тепер і сей повіявся світами та й забрав зі собою моїх тридцять гривень... Щоб йому руки і ноги на тридцять куснів поломило!
 — Батечку! Як же ж ви таке можете говорити при світлі Сонця — Сварога. Він же відверне від тебе своє лице: Домові почують і покинуть вашу хату, а Лісові заведуть тебе у безвість, де чорти сидять у болоті і де Блуд водить людей уночі. Ще щоб то було кому ловити, а то куди вам у ваших роках ганятися по лісах за молодякоХі.
 — Не бійся, доню! — кпив старий. — Найдуться такі, що за ним побіжать у ліси та приведуть живим або принесуть мертвим.
І Рогдай пішов у пасіку, а Калина остала у чорній розпуці. їй нагадалася розмова батька з Властом, і дрож прошибла її.
Власт не раз їздив на західне пограниччя на лови і привозив відси багато шкір, а деколи і рабів, русявих, яснооких, низького росту, з ковтунистим волоссям, диких, брудних та неотесаних. Він волів їх, чим своїх земляків, бо вони не чули у собі людської гідности і служили господинові, мов пси. Вони сліпо сповняли його прикази, боялися батогів, і на гадку не приходило їм думати, що їх господин не має права їх бити, бо вони також люди. Тому-то були вони готові і на найгірший учинок, і Калина боялася, що вони уб’ють Мстислава.
Але підвечір вернув Рогдай домів лютий-прелютий і, не кажучи ні слова, ліг спати. Пішли дні за днями одноманітні, звичайні.
Калина ходила не раз під липи, де стрічалася колись із Мстиславом, але надармо сиділа, ждучи. Не прибіг Крук, не пішов сторожити стежки, а і суджений не являвся. Батько займався жнивом, бігав по новинах, сварив на парубків-ізгоїв, падькав над кождим згубленим колоском, а навіть вставав уночі глядіти, чи хто не краде його снопів з поля та клуні.
Але минув липень, і одної днини, сидячи під липами, побачила Калина на стежці, якою, бувало, приходив до неї Мстислав, Власта. Він був у збруї грецького виробу, з червоним плащем на лівому рамені. На правому зіпняв оба кінці золотою запинкою, але у руці не мав ні щита, ні ратища.
Він з усміхом поклонився Калині і сів біля неї на жертівному камені.
 — Гаразд з приходом, Власте! — привітала його дівчина, встаючи. — Ти до батька? Він, певно, у полі або у клуні. Ось я піду покличу!
Власт засміявся і покрутив вуса. Очі його мали якийсь грабіжний вираз хижої птиці, коли відповів:
 — Е, ні, я не до нього у гості приїхав: у мене є діло до тебе, Калино, і ти мусиш мене вислухати.
Дівчина, яка завсігди чула якусь відразу до сього молодого боярина, глянула на нього гордо і відказала спроквола:
 — До мене маєш діло, Власте, се дивно! У мене нема ніяких діл з молодими боярами. А далі затям собі, що доки я не звінчана, доси не «мушу» нічого, а роблю лише те, чого хочуть боги, батько або я сама.
 — Саме сього, щоб мене послухала, хоче батько, а й ти, як почуєш, про що річ, захочеш. А тоді і боги дадуть благословенство і тобі, і мені, і батькові.
Дівчина почервоніла, мов жар.
 — Ти упився, Власте, — сказала, — не будь ти гостем, покликала б парубків, а так піду собі!
І, відвернувшись, бажала відійти. Та він задержав її силоміць.
 — Послухай мене, — просив, — я не жартом бажаю розмови з тобою, я просив батька дозволу, і він позволив.
Хоч-не-хоч мусіла Калина сісти біля Власта і, спустивши голову, слухала.
 — Ти знаєш, Калино, — почав, — що я знаю тебе не віднині, а знав тебе ще у Рогдаївці, коли була малою дитиною. Бач, ти тоді мене не любила, але зате я тебе тим більше...
 — Я тебе й тепер не люблю, Власте, — перервала його дівчина і глянула просто у очі молодому бояринові. На її
лиці стояв вираз поваги, і кождий, лише не Власт, замовк би був сейчас, побачивши в її очах невідкличне рішення покінчити якнайскорше розмову.
 — Але ось літа йдуть, — продовжав Власт, — виросла ти на красавицю, на славу Ладі-богині, батькові й мені на радість. Пора тобі під вінець, пора батькові спочити на старі роки при дочці та зятеві, пора й мені женитися. Калино, батько віддає тебе мені. Схочеш ти мене на чоловіка, опікуна і оборонця?
 — Ні, не хочу! — відповіла Калина холодно і знову глянула йому просто у очі.
Він глядів якийсь час у її блискучі зіниці, шукаючи у них жарту або непевности, але знайшов лише тверде, невмолиме рішення.
 — Батько... і я...
 — Батько і ти можете говорити і рішати, що хочете і про що хочете, лише не про мене. Я за тебе не піду, бо тебе не люблю і кінець! Чи доволі з тебе сього, чи маю се повторити ще й перед батьком?
Скажена злість вхопила за горло Власта. Гарне його лице змінилося в одній хвилі, очі набігли кров’ю, космата рука вхопила її руку і здавила до болю. Він трясся увесь і тупав ногами з лютости.
 — Не любиш?.. Не хочеш? Га, знаю я, кого ти любиш і хочеш, та нічого з сього. Якщо твій любий не подохне на Дунаї, як його брати, то тут жде його неволя у батька або смерть з моєї руки. Так, тепер уже знаю, хто остеріг його перед засідкою, се, певно, ти, бо ти бачила, як я радився з батьком...
 — Так, се я! — відповіла. — Але ти, Власте, не клацай зубами, мов Бровко на мотузі, бо се тобі ні на що не здасться. Мій суджений, моє Ладо-герой, запічників-лежнів не боїться, а і він, і я волимо смерть, чим неволю... Згине він там, згину я тут, а силою не возьмеш мене ні ти, ні батько.
 — Ба, побачимо! Ти, дівко, сили не знаєш, бо, бач, батько розвів свою доню на славу, але я покажу тобі силу й насилу.
 — Досить сього! — сказала Калина і, відкинувши коси на плечі, встала, поправляючи на голові віночок з рути, у якому звикли були ходити дівчата.
 — Ти бажав послуху — я послухала, бажав відповіді — відповіла, сваритися з тобою не буду, бо не ялося. Ти ж гість, післаний богами. Ходи у хату, милости прошу, не гнівай мене і себе, бо увесь сей гнів — се сварка про торішній сніг.
Се сказавши, пішла передом, а за нею ступав Власт, позеленілий з досади. Але, доходячи до хати, здивувалися обоє, бо побачили чималий здвиг народу.
Перед хатою сидів Рогдай на лаві, а поруч нього старий Івор і кметь Ярослав. Перед ними стояв високий, статний муж з блідим лицем, у збруї княжого гридня. За ним чотирьох вояків з довгими ратищами, у варязьких шоломах та шкіряних, металевими гудзами набиваних кубраках, з довгими мечами при боці та великими круглими щитами на плечах. За ними багато мужиків окружало чотири верхові та чотири нав’ючені коні, а між ними...
Крик розпуки вирвався з грудей дівчини. Між кіньми лежав на землі великий чорний пес, утомлений та вихудлий. Обома руками вхопилася дівчина за серце. Пізнала Крука... невідлучного товариша Мстислава. Він сам, значить, Мстислав погиб...
Прожогом кинулася дівчина до пса поглядіти, чи се справді Крук. Але ось і пес пізнав її, бо, маючи ліниво хвостом, підійшов до неї і лизав її безсильно опавші руки...
Тоді нагло страшний плач вирвався з груди Килини, плач, яким плачуть лишень раз у житті на похороні щастя. Бо одно лише щастя зацвіло у житті людини, а коли за ним плакати прийдеться, то рвуться усі в’язла душі і кров пливе з очей, не сльози; пливе і забирає з собою усе те, чим живуть люди у світі: веселість, молодість, силу, бажання, надії. Остає лишень сумна руїна, блідий опир життя, зломана людина на весь вік. Бо плач сей не облегшує груди, ні! Він ще більшою вагою лягає на зболілу грудь і давить її, мучить, убиває — до скону.
Такий-то плач потряс усім єством дівчини. Вона упала на землю, зірвала з голови зелений вінок і рвала волосся у несказанному болю. Всі кинулися до неї успокоювати та розпитувати, що їй сталося.
 — Калино, Калиночко, що тобі, чого ти? — питали усі один наперед другого. Рогдай сидів на лаві, наче громом вражений, не знаючи, що значить усе те. Власт розвів руками і нагло видалося йому, що вона у громади проситиме оборони від нього. Тому заздалегідь покликав своїх людей, велів принести своє ратище і щит та посідлати коні.
Аж ось високий блідий муж підійшов до дівчини і нахилився над нею.
 — Калино, — сказав їй до уха, — Мстислав живий, здоров, у почестях і багатстві. Здоровить тебе і каже: не забудь!
Чуючи ім’я дівчини, бачачи її привітання з Круком та її розпуку, він один догадався, відки те усе. Тому поспішився розважити й успокоїти її.
Але ось дівчина скочила на ноги, наче підірвана пружиною.
 — Як-то, а відки Крук тут узявся! — крикнула дівчина з блискучими очима і блідим лицем. Здавалося, що вона скочить до очей воякові, немовби він її дурити брався.
 — Ось успокійся, дитинко, послухай, а розкажу усе, — відповів зворушений пришелець. — Тепер не дивно мені, що Мстислав тебе любить. У тебе, доню, ще більше, видко, вірности, чим краси, а й сеї не відмовили тобі боги.
 — Хто ти?
 — Я Лют, друг Мстислава, везу його слова Рогдаєві і громаді.
Калина вхопилася обома руками за голову і відійшла. Власт заступив їй дорогу.
 — Проч! — крикнула так люто і так поглянула на нього, що бутний боярин мимохіть подався взад. Сівши на ослоні, який винесли їй служебниці з хоромів, уважно слідила за ходом розправи, що велася між прибувшими а Ро-гдаєм.
 — Я — Лют, старший між гриднями князя, — говорив муж з блідим лицем. — 3 приказу князя їду з Корсуня, щоби увести його іменем у посідання сеї волости воєводу і боярина Мстислава Воєславича.
 — Як-то? — розгарячався Рогдай. — Мені сей зло... воєвода завинив тридцять гривень, тому я держу у залозі його волость. Ніякий князь не може відібрати у мене мойого майна. Ти, Іворе, і ти, Ярославе, були свідками позики. Правду кажу чи ні?
 — Так, правду! — потвердив Івор.
 — На жаль! — сказав і собі Ярослав.
Лют усміхнувся.
 — Князь дуже дивується, — заговорив, — що за таку малу частину свойого майна править боярин Рогдай у застав усеї волости довжника. Се лихва, князь лихварів не любить, а я нікому не радив би робити що-небудь, чого не люблять боги і князі. Тому сподіюся, що боярин Рогдай уступить з волости ще нині.
 — То мої гривні пропали? — заверещав Рогдай. — Так нехай кожда гривня йому...
 — А ти гривень хочеш? — здивувався буцімто Лют. — А ось вони!
І, знявши з найближчого коня шкіряний мішок, висипав з нього зі сотню злитків срібла певної означеної ваги, яких уживано як гроші.
 — Кільки тобі гривень? Тридцять? А ось вони! — повторив удруге і відчислив тридцять гривень рядбчком.
 — При свідках віддаю і у прияві богів. Нехай благословлять довжника, що віддає вчас позичене, а ви, свідки, бачили?
 — Бачили!
 — А хто ще бачив?
 — Я, я, я, ми всі! — загула громада.
 — Значить, довгу нема?
 — Нема, нема!
 — Коли так, то силою княжого приказу беру в посідання Залісецьку волость іменем Мстислава і на давніх правах полишаю усіх ізгоїв, закупів і рабів, а ти, боярине, збирайся у Рогдаївку!
Громада зареготалася, побачивши, як витягнулося лице скупинді. Загорнувши виплачені гривні обома руками, поглядів він по зібраних і жалібно заголосив:
 — Боги світлі, боги добрі, змилуйтеся наді мною! Я обсіяв, зорав, скосив сіно, а тепер женуть мене відсіля, мов собаку, за мої гроші, за моє добре серце...
Але громаду не зворушувало скавуління старого баришівника.
 — Геть відси! — кричали палкіші господарі. — Пропадай, хабарнику! Махай у свою пустку! На ліси, на гори!
 — Хіба у тебе, боярине, нема власного посілля? — спитав Лют.
 — Є, чому ні, — відповіли кметі, — тільки його люди мало не всі перейшли жити у другі волости, бо їм від такого господина ні оборони, ні помочі не було, тільки драчки та неволя. Тому-то й уся Рогдаївка опустіла.
Між тим Рогдаєві прийшла нагло нова гадка у голову.
 — Стійте! — крикнув. — Признаю, що сей гридень Лют заплатив мені довг за Мстислава Воєславича. Але хто поручить за нього, що він сам від Мстислава приходить? Може, се мантій, який хоче за тридцять гривень добути посілля, варте шістсот гривень? Се розбій, се обман!
 — За се, що я не мантій, ручить приказ князя і його гридні, — тут підняв Лют руку і указав на коні та людей, яких привів з собою. На мішках та щитах були також княжі гербові знаки.
 — Відтак, — продовжав Лют, — кождий з вас знає Крука, пса Мстислава. Ось він зі мною, бо годі було молодому воєводі брати з собою на Дунай собаку. Вкінці не раджу нікому не вірити. Покажеться, що я мантій, то проженете мене, а якщо я прав, то горе сьому, хто стає напівперек волі Святослава. На се не зважується навіть кесар ромеїв, а мав би поважитися Рогдай?
 — Я сіяв... орав... косив, — залебедів знову лихвар.
 — І зібрав! — докінчив Лют. — Що зібрав, се твоє, що остало, се моє, а радше Мстислава Воєславича, якого я тут заступаю. Одначе, розстаючись, приказав мені воєвода не проганяти відси Рогдая, ані його невісти...
 — Невісти? Якої невісти? — загомоніли господарі.
Калині вдарила кров до лиця. Вона весь час плакала нищечком, та її сльози — се були сльози радости, се був весняний дощ, що орошує землю теплими плодородними краплями. Коли загомонів нарід, питаючись про невісту Мстислава, встала з паленіючим лицем і, випрямившись гордо, сказала звучним голосом:
 — На Ладу і Сварога! Невіста Мстислава Воєславича перед лицем богів та людей — се я!
 — Слава, слава! — гукнула громада. — Остань, Калино, у нас! На щастя! На славу! На добро!
 — То значить, що я не мушу тікати у Рогдаївку? — спитав Рогдай, який не розумів ще гаразд, про що саме бесіда.
 — Ні! — відповів Лют. — Можеш собі сидіти і тут, аж доки не перевезеш усього свойого майна у Рогдаївку або й до повороту Мстислава. Господарство віддаш мені й Калині, а сам роби, що знаєш, але до волости тобі вара! Ти зорав і обсіяв, але ти й дістав Залісся у застав також зоране і засіяне. Тому мовчи і слави ім’я князя і ласку воєводи Мстислава, юо він тут стане княжим тисяцьким на усю Тиверську землю.
Рогдай покірно схилив голову і серед насмішок та лайки присутніх потьопав у хату. В сій хвилі коло воріт задудніли копита та залунали прокльони. Побачивши покору Рогдая, пізнав Власт, що нічого тут не діждеться, і поїхав домів. Але у душі остала у нього пекуча жадоба мести.
XVI
ВЛАСТ
Через кілька слідуючих днів Калина не оставляла Люта ні хвилі самим. Наче тінь, ходила за ним слідком, договорюючи та розпитуючи про свойого Мстислава, чи здоров, чи дужий, чи вже великі у нього вуса, що саме говорив про неї, а що казав князь про нього, як виглядав воєвода, коли нападав на печенігів, яка його збруя, яка одіж і тисячі найріжнородніших подробиць бажала дівчина знати від «дядька». Вкінці Лют став обтирати піт з чола, а розказавши Калині ту саму подію на двадцять зовсім відмінних способів, розвів вкінці руками і сказав:
 — Але ж, дівко, найхитріший грек не набреше за рік стільки, що я тобі за сих три дні, а тобі ще мало? Що ж, хіба стану і я до тебе женихатися, як ось Власт, то, може, відчепишся!
 — Дядьку, дядьку! Вже і женихайтеся, лише кажіть мені про Мстислава. Бачите прецінь, що з моїм батьком нема у мене злагоди, то з ким балакатиму? Я ж мовчала уже три місяці.
Як Калина за Лютом, так снувався Крук за Калиною і навіть відзискав дещо давньої моторности. Раз у раз ставав серед обійстя, нюхав воздух і скавулів стиха. У місячні ночі ішов під опустілу хатину Воєслава і вив годинами, сидячи у дверях.
 — Німа звірина, — говорив Лют, — а більше у неї вірности, чим у не одного чоловіка.
При сьому Лют господарював жваво і заходився коло жнив при помочі своїх товаришів. Йому самому треба було ще старання й опіки, бо рана у груди ледве ще загоїлася, і не раз кров показувалася на устах «дядька». Тоді Калина клала його у постіль, напувала липовим цвітом, годувала медом і салом і не пускала ні до женців, ні до возіїв.
Старий Рогдай замкнувся зразу у одрині, де стояли скрині з готовим грошем, дорогоцінностями та дорогими шубами, парчею і паволоками, бо боявся насили і грабіжі. Опісля вийшов раз і другий, але до господарки не мішався і наслухував лише пильно, про що розправляла Калина з Лютом. Чуючи, що вони говорять про Мстислава, покликав Калину до себе і спитав:
 — То ти, Калино, змовлена з Мстиславом?
 — Так, батьку.
 — Батьку, батьку, — повторив Рогдай злобно,- — а де був батько, коли ви змовлялися? Де була його влада і воля? Де божий закон?
Дівчина спаленіла і склонила головку.
 — Великою є влада і воля батька, — відповіла, — але більшою — сила Лади та принада Купальної ночі.
 — Ага, то ви ще на Купаловому святі зійшлися?
 — Торік.
 — Так, так! А знаєш ти, дівко, що ти призначена Властові з Города?
 — Ні!
 — Коли ні, то знай, що сеї осені по переїзді у Рогдаївку відгуляєте весілля. Заладнаємо на славу, і станеш бояринею ще перед першим снігом.
Налякана, глянула дівчина на батька, чи він справді сього бажає, чи, може, лише так передирається з нею. Але на лиці
Рогдая стояв той сам вираз тупого завзяття, як тоді, коли Власт мав живим або мертвим кинути йому під ноги Мстислава. І тоді пізнала дівчина, що Мстислав казав правду, коли відходив у Київ. Рогдай не любив її, а тільки гріш та свої замисли. Тепер, коли її воля станула всупереч його намірам, пропала десь і уся любов батька до дочки. Сей старець, який завсіди годив Калині у чому б то не було, ставав тепер проти неї, мов ворог, і бажав насильно переперти свої бажання, без огляду на щастя власної дитини.
Але Калина дозріла у послідніх переживаннях і перестала бути дитиною. Розлука з Мстиславом, душевний неспокій і грижа1, розпука при гадці про його смерть зродили у неї свідомість, що її щастя уже не при батькові. її очі відкрилися на батькові слова і діла, і вона нагло побачила, що там, де бачила досі старечу неміч і упір, на ділі була злоба і нахабність недоброго і захланного чоловіка. Супроти сього зродилася у неї постанова поберегти свойого щастя всупереч волі батька та на упір відповісти упором. У своїй постанові звернулася вона й до Люта, і сей приобіцяв їй усяку поміч, якої буде потреба, хотяй би навіть прийшлося ужити супроти Рогдая сили.
 — Ти, доню, не бануй, — сказав їй Лют. — Рогдай — батько, повинен дбати про твоє щастя, а якщо не хоче, то треба його присилувати. Воно часами не завадить сказати і старому: «Так буде, бо так краще, а ти повинуйся, бо легше хату одним словом зруйнувати, чим наново поставити». Ось чого навчили нас війни і походи. Краще послухайте молодого, якщо радить добро, ніж старого, який верзе дурниці.
 — Та я се знаю, дядьку, — відповіла дівчина, — але бачите, я боюся кари богів на мене і Мстислава, якщо батько затнеться.
Лют засміявся.
 — Ха-ха-ха! Маленьке ти ще дівчатко, ну, і дурненьке ще до сього нівроку. Ти ж була уже над водою на Купала?
 — Ні... То єсть була! — сказала, паленіючи, дівчина. — Аз ким?
Дівчина глянула з докором на усміхненого дядька.
 — Як-то з ким? — здивувалась. — 3 ним!
 — З Рогдаєм?
 — Hi-бо... з Мстиславом!
 — Ну, коли так, то що до сього Рогдаєві? Не кажу Властові, але Рогдаєві? Тьху! Щоб старий чоловік, та ще батько, мішався у купальні чари...
Калина мовчала і ждала, до чого гне Лют.
 — Бачиш, доню, — сказав вкінці Лют, — на се й є Купальні ночі, пісні, віночки та чари, щоби молоді бачили та пізнавали себе. А найдеться двоє І молодят, що себе причарували, а одно другому рівня, то божа кара впаде хіба на сього, хто їх розлучить. Коли б Мстислав був рабом або остав ізгоєм, то й тоді треба б було по божому закону розглянути, чи у нього нема більше розуму, краси та сили, чим у боярина. Але твій Мстислав боярин, а ще воєвода, хто йому рівня? Рогдай хіба з глузду зсунувся, що його не хоче. Не раз батьки змовляють дітей з собою, але люди моторять, а боги кермують судьбою, як їм видається доцільніше. Дитина — не товар, щоб її можна було міняти та продавати. Від сього-то й Купальні ночі, щоб молоді пізнавали, чи батьки їх добро раяли дітям, чи ні. Ось і я... — тут Лют попив меду з кубка, — мав брати дочку сусідського кметя. Але на Купала над водою підійшов я до хороводу дівчат, побачив свою кралю — нічого собі! Гарна, моторна, свіжа, як соловейко у лузі. «Гарно, — думаю собі, — батьки добро вчинили». Підійшов я до неї, заговорюю, женихаюся, вона сміється, думаю собі: «Гаразд, Люте, ось тут тобі й кінець!» Але ба, при віночках поплили наші вінки у ріжні сторони. При нас був ще син кметя з другого села, Моймир. Його вінок поплив за вінком моєї дівчини, а вона звернулася до мене і каже: «Бачиш, Люте, хто при мені? Моймир! Бачиш, чий вінок з моїм на воді сплітається? Моймира! Туди й мені дорога!» Засміялася, а Моймир обняв і поцілував її таки при мені. Ти знаєш, Калино, що у Купальній ночі насили та гніву нема. Се ніч любови, а не сварки. Я засміявся також і відійшов. Кажу се відтак батькові й мамі, а вони на се: «Що ж, сину, не було божої волі!» Прийшов кметь-сусід на другий день з дарунком та й ну ж звинятися, ба, й про насилу говорити... А батько питає:
 — А Моймир гідний хлопака, роботящий, щирий?
 — Ат, куди йому до вашого. Але, впрочім, нема йому ніякої догани.
 — А дочка його хоче?
 — Ще би не хотіла. Се ж її Ладо, бозна-відколи.
 — Ну, коли так, — каже батько, — то не гнівіть богів, сусідо, відгуляйте у гаразді весілля, а нам не тільки світа, що у вікні!
І не раз ще я міг був найти собі жінку, та більше війна тягнула мене, чим домашні вигоди. Хозари, в’ятичі, болгари, чорні і нечорні, греки та всілякі інші вороги не дали мені подумати вчас про рідню, батьки померли, а тепер вже й запізно!
Втішена у свойому горі, дівчина засміялася весело.
 — Не кажіть, дядьку, «запізно», боги знають, де кому віночок плетуть дівочі руки. Ще вам до старости далеко, поздоровішаєте, вернуть наші з Дунаю, тоді й вас возьме оскома, не бійтеся! А на весіллі такої вам заведу пісні, що аж гай!
Аж ось стали зразу глухо, а що далі, то й голосніше почуватися недобрі вісти з Болгарії. Корсунські купці розказували у Каневі, що Святослава побили і облягли в Доростолі, що Переяславець упав і багато дружин лягло головами. Знову став несупокій мучити серце Калини та Люта.
Лют поволи приходив до здоровля і добув знову свою збрую та коня, стріляв з лука, ходив у ліс на лови, а раз навіть їздив у далекий Червоноград за вістями. Коли вернув, застав Калину у сльозах. Рогдай виїхав у Рогдаївку і велів дівчині збирати усе добро та ладитися і собі в дорогу. Тоді Лют задумався, почухав потилицю, а далі післав до Ярослава питатися о раду. Саме коли оба радилися у світлиці, перед дворище заїхало кільканадцять оружних мужів верхом. Бліда з переляку Калина скрилася за плечі Люта, а в сій хвилі увійшов у хату Власт.
Він поклонився обом мужам та звернувся до дівчини:
 — Боярин Рогдай, твій батько, посилає тобі, Калино, оружних людей і мене, щоб тебе у безпеці завезти у його волость Рогдаївку.
На сі слова замовк Лют, а Ярослав вийшов з хати. Тоді виступила Калина з-за плечей «дядька» і відповіла:
 — Я сама позбираю усі свої достатки і завтра або позавтра приїду сама. Дивно мені, що батько, боячись небезпеки, присилає якраз тебе.
 — А се чому? — здивувався Власт. — Чи ж я гірший за других?
 — То ні! Але ти сам є для мене найбільшою небезпекою.
Власт засміявся.
 — Саме тому батько мене й вибрав, хитрий з біса старий. Щоб я не присікався до тебе, велів мені тебе пильнувати. Отак має безпеку для доні, бо у мене зв’язані руки.
Кажучи се, усміхався, але у очах блимали хвилями жовтаві огники злости.
 — Яз тобою не поїду! — відказала холодно дівчина. — І ти се знав, і батько, і тому післав вас щось з п’ятнадцять мужа.
 — Може, й тому! — втяв твердо Власт, а усміх щез з його лиця. — Але саме тому мусиш їхати, бо силою візьму тебе, чи хоч, чи ні!..
І витягнув руку, щоби обняти стан дівчини та Повести її до дверей. Але втім ударив 41ют кулаком об стіл.
 — Стій! — гукнув. — Яким правом приказуєш тут, у чужій хаті, чужій дитині?
 — Правом батька і дідича, якого заступаю.
 — Чортяку з болота тобі заступати! Геть мені відси, тут не твій двір, ані Рогдаїв, лише Мстислава, а ся дівчина під моєю опікою!
 — Мовчи, княжий смерде! — відповів гордо Власт. — Не у своє діло устряваєш! Ходи, Калино!
І силою потягнув її до дверей. Але дівчина вирвалася силою, а коли Власт метнувся за нею ловити, рука її упала з ляском на червоне, розпалене гнівом і пристрастю лице боярина.
Тоді кривава плахта закрила йому зір. Пірвавши руку дівчини, здавив її, що аж присіла з болю у його ніг, а другу руку підняв уже, щоби ударити... Коли втім Лют вхопив його впів, а піднявши, кинув ним до дверей, аж пукли одвірки, а боярин вилетів разом з дверми за поріг.
 — Гей, гридні, до мене! — гукнув Лют і вхопив зі стіни свій великий варязький щит і довгий широкий меч.
Рівночасно товариші Власта непокоїлися, що їх господин не вертає. Довкруги них стали-збиратися оружні мужі, зразу кількох, далі кільканадцятьох, вкінці ціла юрба кметів, ізгоїв, рабів, молодих, старих, ба, навіть баб, дітей і старців з цілого села.
Побачивши Власта на землі, кинулися до нього його слуги підносити й боронити перед ударами. Одначе ледве підняли його, коли на приказ Люта уся товпа грянула на них з окликом:
 — - Геть відси, заволоки, проч, опришки, рогдаївські смерди! За пліт з ними! У ріку!
Мечі вискочили з піхви, блиснули топори, ратища, очепи, вила. І не достояли Властові слуги. Він сам був трус неабиякий, тож, побачивши товпу, скликану Ярославом на підмогу «невісті Воєславича», поїхав з двору, не запускаючись у бійку.
Але тої самої днини вечором прийшов від Власта післанець, кметь з Залісся Кудлай, якого стрітили у лісі напасники, і переказав ось що:
 — Якщо Калина не буде до двох днів у Рогдаївці, то третього принесуть їй у дворище в Заліссі голову Рогдая.
Всі оторопіли, а Калина, як стояла з усміхом на устах та радістю задля побіди у серці, упала без чуття на землю.
XVII
У ГНІЗДІ опришків
Лісом, що купався у вечірніх блисках по цілоденній жарі, їхала дружина їздців. Були се оружні комонники, за якими на прив’язи ступало з десять нав’ючених широкобедрих та низьких болгарських коней. Довкола при стежці віддихали мар’янки, материнки та чабри своїм пахучим віддихом, — а всюди сиділи дзвіночки звичайні і розбрілі. Місцями, де з-під чорнозему добувалося вапняне підложе, повзли землею тонкі корняки темно-зеленого барвінку, а навіть білів подекуди ломіть та жовтіла дівина. По обох сторонах стежки росли густокорчі ліщини та калини, тут і там чорніли спілі грона чорного базнику на грубих губчастих билах1. Далі зеленіли дуби, явори, дерени, а землю вкривали грубим шаром порохно, гниле листя та ягідник. У вечірньому повітрі не чути було уже жужжання хрущів, лише комарі виспівували тоненькі свої пісеньки та роєм вилітали з гущави, щоб поживитись. У гіллі почувалися крики птиць, що вертали до гнізда на ніч. Шуляки, кобузи, соколи, канюки наповняли воздух своїми хриплими криками, а з деяких дерев неслися хори гайворонів, які, живучи громадно, відбували саме вечірню нараду. З дупла велетенського бука раз у раз обзивалася сова, наче сердилася на вивірки, які п’ять чи шість виправляли свої потішні руханкові вправи якраз перед кривим носом премудрої боярині.
Мовчки їхали їздці, видко, далекою була їх дорога, та уже усе вибалакали під час довгих нічних постоїв. Одначе по конях не слідно було надто великої втоми. Видко, їздці щадили свої звірята та давали їм потрібний відпочинок. А може, й залежало їм на сьому, щоби гідно показатися дома?..
На чолі їхав у блискучій візантійській збруї молодець у червоному плащі з парчевою лямівкою. На нагруднику видніли всілякі ковані золотисті потвори, львині голови тощо, ремені начеревника вкривали густо золоті гудзи, а пояс аж сіяв від самоцвітів- та туркусів. Червоні сап’янці опиралися кінчиками о срібні стремена, а упряж коня, хотяй з доброго ременю, пишалася шовковими поводами та срібними й мосяжними бляшками. Менш пишні були строї його товаришів, але все-таки пізнати було по них, що не-абикому служать.
Лиця усіх були опалені вітром і сонцем, поорані трудами воєн та подорожей. Усі були ще молоді або в середніх літах, але найкращий був таки провідник, .у якого здоровий вигляд та краса черт лучилися з нарядним одягом.
Аж ось станули їздці на і високому полудневому березі Дністра і глянули на зелене море лісів, яке розливалося по лівому боці ріки. Кривавою полосою лягла ріка у їх стіп, а по тій стороні над залісецькими дворищами стелилися дими. З ріки здіймався синявий вечірній опар і звільна підіймався вгору, щоби розстелитися на ніч по берегах. Хвильку поглядів провідник дружини на прегарний краєвид, відтак, наче збудившись зі сну, обернувся до товаришів і кликнув:
 — Чвалом!
І бігом поїхали товариші за мовчаливим воєводою. Вони їхали горі рікою, лівим її берегом, минули вкоротці село, минули положене на горбку дворище Воєслава, у якому не знати чому горіло кілька чималих огнів, минули оселю Ярослава на півострові і доїхали вкінці до перевозу, де перевізник залісецького боярина перевозив людей чайками і дарабою.
Але дарма кликали дружинники перевізника. Його не було і чайки не було. При березі стояла лише дараба — широкий сплав з грубих ялових пнів, критих драницями. Весь сплав був прикріплений на довгій грубезній линві до зрізаного у висоті сажня над землею дубового пня.
Хвильку ждали їздці на перевізника, а відтак всіли враз з кіньми на дарабу, воєвода станув при кермі, товариші взялися за жердки та весла і відбилися від берега. Один з них розвивав линву в міру сього, як сплав віддалявся від берега. Коні вояків привикли, видко, до таких мандрівок, бо ні один не захропів, ані не пручався. Вправно, наче справжні моряки, плили молодці.
 — Лівим боком налягай!
 — Запрись зліва! Ще раз! Ще раз!
 — Греби! Дужче! Рівно! Разом!
 — Раз, два, раз, два!
 — Налягай справа! Запрись!
 — Приставай!
Справно пристала дараба до берега. Всі висіли, а сплав знову віддрулили у воду. Він поколихався на хвилях, поплив за водою, але, спинений линвою, пристав під напором води знову до. правого берега. Перевізник потребував лише намотати линву на коловорот, щоби привести сплав знову до стовпа.
Від перевозу їхали комонники стежкою.
Але ось спинився провідник і вказав у сторону села рукою.
 — Ось се моє посілля. Се Залісся! — сказав. — Там має на нас ждати Лют. Се велике дворище, яке ви бачили на горбку, се мій двір. У ньому горять огні, видко, щось діється незвичайне. Тому мусимо обережно під’їхати, щоби не впасти ще у яку халепу.
 — Може, се лишень толока або пир, — здогадувався один з гриднів, який, видко, найрадше був би якраз на таке свято потрапив.
 — Не знати! — відповів воєвода. — Лют не справляв би пирів без мене у моїй хаті, а жнива вже минули.
 — А може, се похорони? — сказав другий. — Лютові небагато належалося вже у Корсуні; хай його боги рятують, шкода було б гридня князеві, а нам товариша...
По хвилі надуми рішив воєвода:
 — Поїдемо стежкою прямо на північ і доїдемо до роздоріжжя. Там стоїть дуб, розторощений стрілою Перуна, коли деревляни вбили князя Ігоря. Одна частина віджила знову, коли князя Мала з дружиною погубила мудра княгиня Ольга, друга остала мертвою. Від сього дерева ідуть дві дороги: одна — на захід, у Город, друга — на північ, у Рогдаївку. Звідтам під’їдемо під дворище.
І знов мовчки посунула дружина лісом, дзвонячи упряжжю та збруєю у холоднавому вже вечірньому повітрі. На небі появився помаранчевий місяць, а його світло мішалося з тінню ночі та послідніми проблисками вечірнього зарева у якусь таємничу півтінь. Перед їздцями появився нагло, наче величезний чорний хрест, розколений крислатий дуб. Над одною його половиною здіймалася кучерява китиця галуззя та листя, друга торчала у воздусі, наче виселиця. Сіра дорога проходила попри дерево і ділилася на три відноги: одна — на захід, у Город, друга — на схід, у Залісся, третя — на північ, у Рогдаївку.
На дорозі показалося щось невелике, чорне, а вслід за сим голосний лай собаки потряс вечірнім воздухом. Здоровий чорний пес скочив на коня воєводи, так що кінь станув дуба і, наляканий, став хропіти і вертітися на місці. Пес побріхував без упину, бажаючи за всяку ціну дістатися на сідло, а хвостом махав так сильно, що здавалося, ось-ось і відірве його зовсім. Видко, власник хвоста вітав когось з незвичайним одушевлениям.
 — Крук! Мій любий, вірний друже! — кликнув Мстислав і скочив з коня, а у слідуючій хвилі Крук з виттям, скавулінням та всіма іншими познаками шаленої радости скакав йому на груди, плечі, лизав руки, ласився на всі лади, наче розказати бажав свойому господинові про тугу та жаль своєї собачої душі за сих три місяці.
 — Слава богам добрим, світлим за гарну ворожбу! — сказав вкінці Мстислав. — Першим стрічаю на своїй землі найвірнішого друга, якого має вояк та ловець, а ще й під Перуновим дубом. Добро спливе на мою голову з сеї ворожби, тому радіймо душею усі і не тратьмо часу.
 — А зі мною не звітаєшся, воєводо? — спитав нагло якийсь голос, і з-під дуба вийшла висока струнка стать оружного мужа.
 — Лют! — крикнули дружинники та кинулися вітати. — Ти здоров, дужий? Як же боги милували тебе за весь час?
 — Від чого сі огні у вас на обійсті? — допитувався Мстислав місто відповіді на питання.
 — Се громада зійшлася боронити Калину від Рогдая і Власта, а тепер радяться, що робити, бо Власт грозить, що вб’є Калині батька, якщо не ввіддасться за нього.
 — Див би його побив, собачого сина! Коли прийшов пі-сланець?
 — Саме тепер, перед годиною. Власт жде до рана відповіді, а приїзду Калини до позавтра вечором.
 — Що ж Калина?
 — Зімліла, бідненька, відтак сиділа у одрині та до нікого і слова не казала. Вкінці сказала: «Люте, дай мені ніж, і їдьмо». «Чого?» — питаю. А вона на те розсміялася, що мені мороз перейшов по тілі, і каже: «їдьмо! Коли Власт доторкнеться мене, то вб’ю його, а не вдасться, то сама собі кінець зроблю. Загнав батько, як кажуть люди, матір у могилу, тож нехай поховає й мене! Тоді нехай боги прокленуть Рогдаївку, а Рогдай хай по віки вічні блукає опирем по руїнах. Не судилося мені, видко, щастя у житті».
 — Пробі! — кликнув молодець. — їдьмо розрадити її, а відтак відбиймо старого силою!
Але Лют потряс головою.
 — Се не може бути! Якщо поїдемо спершу домів, повечеряємо, погуторимо — буде північ. Повстаємо аж ранком, а за сей час дізнається Власт про твій приїзд і буде берегти Рогдая і скарбів. Якщо побачить нас під дворищем, вб’є старого і втіче з грішми, а ми привеземо Калині на весільний дарунок трупа. Так не може бути. Тут треба або переговорів, або підступу.
 — Переговори ні на що не здалися! — відповів Мстислав. — Власт має у своїх руках гроші Рогдая, а бажає мати ще й Калину. Що ж ми йому за неї можемо обіцяти? Якими скарбами його знадити? Тут треба підступу і сили, але сейчас, без проволоки. Заки лице Сварога усміхнеться до нас досвіта, повинен Власт висіти на найвищому дубі у Рогдаївці. Твоя правда, Люте, у хату їхати годі.
Відтак звернувся до своїх дружинників.
 — Хлопці, ви чули, яка халепа лучилася мені від недруга мойого. Поможете мені у ній чи ні? Поможіть, братики, нагороджу вас щедро, а відтак дам спочити у всякому дозвіллі, кільки забажаєте.
 — ідем з тобою, воєводо! — гукнули хлопці радісно. — Віддячиш нам медом на весіллі.
 — Покажемо ми сьому якомусь Властові, як підпалювати вежу серед тридцятитисячного війська ромеїв! — гукнув і собі наймолодший гридень Снігур, який обожав прямо Мстислава за його подвиги.
На жаль, саме тому, що Снігур був наймолодший, а й до сього ще недавно занедужав був на пропасницю, не взяли його товариші з собою, а веліли таки тут, під дубом, переночувати разом з в’ючними кіньми. Як не просився хлопець, нічого не помогло. Воєвода і старий гридень приказали, мусів слухати. Прочих одинадцять поїхало у Рогдаївку.
Вже сама околиця Рогдаєвого посілля достроювалася до власника самої волости. Була вона підмокла, багниста і не дуже пригожа під засіви. Зате множество звірини було у лісах, а рої болотяних птиць аж сонце закривали на лету, їздці з’їздили у долину, якої береги вкривав густий, сильно підшитий ліс. У лісі росли вільхи, верби, отровниці, а берегами дивно вкривали землю протачники, бібники, настурції. Подекуди ядовитий смертельник виростав понад другі зела та скривався поміж знітами, керванями та коситнями. Над потічком, який ліниво сльозив по підмоклому підложі, росли лоташі та червоний кліщинець. Солодкий болотяний лепіх виростав поміж густим ситником, а далі вода розливалася у ставок, якого воду вкривала ясно-зелена ряска. Одначе небагато було сеї води. її дзеркало щезало під густим лісом очеретів, комишів, шувару та кошатника. Густо росли вогкі китиці рогозу, а маленькі віконця, не зарослі трощею, обняв у посідання болотяний гребиш.
Над мокляком стояв густий туман, але вже здалека бачили їздці два світельця, які кидали на біляві плахти мряки рожеві відблиски. Саме над болотом на високому сухому півострові лежало дворище Рогдая. Найближчі хати були віддалені о яких чверть милі і стояли на сухому місці над потоком, який випливав з багнистого ставка. їздці знали, що у селі остало лише дуже небагато кметів, а ізгої, які мусіли у ньому бути, не дуже журилися судьбою Рогдая. Тому, доїхавши до півострова, дружина зсіла з коней, а Мстислав розтолкував усім придуманий ним дорогою план нападу.
Видавши прикази, скинув з себе нарядну одіж і пере
одягнувся у звичайне бойове знадіб’я, шкіряні штани, міддю виложений кубрак, грубі чревії, тугий деревляний, шкірою оббитий та залізом окований щит і варязький шолом. На шолом накинув каптур, щоби відблиск місячних лучів на шоломі не зрадив його. Відтак запустився у густий очерет, бажаючи зайти у Рогдаєве дворище відзаду.
Там стояв властивий дім боярина. У ньому горів огонь, видко, ще не спав ніхто у дворищі. Також при двох великих ватрах спереду крутилося чимало людей. Були се раби та ізгої Власта, між ними кількох парубків з заходу. Вони молилися до Святовида, говорили мовою, дещо відмінною від ти-верців, а одягалися у шкіри по голому тілі. Брудні вони були і вонючі, але віддані свойому господи нові тілом і душею та готові на всякий учинок. Сі парубки сиділи при осібній варті й пекли на огні кусні м’яса, які пожирали напівсирими, запиваючи пивом. При другій вечеряли тиверці, які з відразою гляділи на «лядських» товаришів. Вони стидалися поведения свойого боярина, який не завагався підняти руки на немічного старця та малолітню дівчину. Такого у руському роді ще не бувало.
У світлиці сиділо між тим на запорошених ослонах двох мужів: старий Рогдай і молодець Власт. Великі круглі очі старого лихваря гляділи з переляком на молодця, який спокійно доїдав печену курку та допивав мід з кубка. Доївши, підійшов до стіни, де рядком стояли ковані скрині, і відчинив одну з них. У скрині було чимало шкіряних, гарно пов’язаних мішків.
 — Власте! Що ти робиш? — крикнув Рогдай, а позеленіле його лице виявляло усю розпуку, яка проймала його серце. — Се ж моє!
 — Ха-ха-ха! — зареготався Власт. — Чи ти думаєш, що твоя доня визволить тебе з моїх рук? Ти мій, і усе твоє теж мені припаде!
 — Злодію! — прохрипів Рогдай і зірвався останком сил, щоби боронити свойого, десятками літ надбаного майна. Але сильний удар в лице кинув його в кут. Старець вдарив головою о скриню і впав без пам’яти на землю.
У кімнаті горіли між тим ясні грубі колоди, а ясне світло заливало усе її нутро. Зі свистом добувався віддих з грудей старця, але Власт не зважав на нього. Мішок за мішком висипав Власт на стіл, скриню за скринею відчиняв, вкінці на дошках виросла чимала купа гривень, динарів, драхм а навіть золотих арабських та грецьких монет.
Лице Власта горіло рум’янцем, очі блистіли гарячковим огнем, а руки тряслися, наче від пропасниці. Він не бачив, ані не чув, що діялося довкруги нього. З розкішшю заглиблялися його пальці у купи монет, а ухо любувалося металічним брязком. Розгарячена уява пересувала попри очі його духа барвисті сцени з життя вельмож та купців над далеким Боспором. Колись був Власт у Царгороді з купцями-гречниками та приглядався життю у сій столиці світа. З того часу безвиводно тужило його серце за сим сонячним раєм далекого полудня. Тепер ось, маючи гріш, міг він перенестися туди-таки назавсіди і осісти там як купець. Він торгував би або й ограблював руських гречників по дорозі. Не бракло б йому, певно, гроша на будуче.
«Лакомо облизувався Власт, мріючи про царгородські гаразди, і не звертав уваги на крики своїх посіпак, які веселилися при ватрі. Не бачив він, як по добрій хвилі прийшов і Рогдай до себе, підняв голову, а відтак, постогнуючи та покашлюючи, піднявся і сів у куті хати. На його витріщені очі падав блиск огню. Сими світячими очима слідив він кождий рух боярина, що порався у хаті. Крізь голову пробігали лискавкою думки.
«Що робити? Як утічи з сеї хати? Ба, втічи не штука, Власт навіть не замітить, що хтось рипнув дверми. Але що далі?» Власні ізгої та раби покинули старого. Вони його не любили — бо й за що? Він увесь вік давив їх щосил і видавлював з них, що лише далося: гривні на переднівку за крихітку борошна, шкіри, мід, віск, збіжжя; робив ними, як волами,- коли мусіли шукати у нього зарібку, а як хто завинив йому гріш, так обдирав довжника зі шкіри. Усіх, хто не виплатився, продавав безпощадно у Царгород... Тікати самому крізь ліс?.. А гроші, дорібок усього життя, кров крови, життя його має пропасти у руках опришка-злодія? А притім там, у лісі, темно, страшно. Там ніччю ходять понад багном блудні огники — се духи потоплених, що разом з чортами сидять у болоті, втягають у чорну вонючу глибину необережного самітника. Там мавки гріються до місяця на полянах та уводять за собою мандрівника у воду або скобочуть до смерти. Там лісові біси лякають прохожого вигуками та страшними тварюками, а Блуд водить його у безвісти. Там Див...
Старий потрясся усім тілом.
Ні! Він не піде сам-один відсіля. Він вп’ялить очі у блискуче срібло та золото, які вкрав у нього його названий зять... Ха-ха-ха! Його лютий ворог, гадина, вигріта на його груди, якій він завірив, віддав у його руки себе, свою долю, життя, ба, й більше ще, чим життя, — гріш! Нехай же ж бере одно і друге! 
Ледве, одначе, майнула ся думка крізь голову Рогдая, коли нагло якийсь холод став підступати від ніг горі хребтом аж до голови. Якийсь безмежний, звірячий ляк обхоплював його усе єство, ляк перед смертю, перед костром, могилою, тризною, хробаками, довічною пітьмою. Десь щезла віра у Вирай, у якому батьки веселяться по вічні віки на зеленій леваді Дажбога, а остав лише ляк перед сими останніми хвилинами, коли холодіє тіло, гаснуть очі, тратять владу руки й ноги, мовкнуть уста, а страшна Смерть-Морана давить кістлявою рукою горло... Брр! У душі старого обізвався голос спротиву... Бороніть мене, добрі, ясні боги, борони мене, Калино! Не віддавайся сьому злодієві, що узяв мій гріш! Мстиславе!..
І нагло, наче привид-опир, що являється на поклик чародія, у вікні зачорніла стать...
Яркий блиск огню упав на її лице, і Рогдай пізнав Мстислава. Чи се він, чи не він? Рогдай питає себе, щоби переконатися, чи він спить, чи ні, витріщає очі, вдивлюється у стать за вікном і очам не вірить. Аж ось Мстислав всуває передню часть тіла крізь вікно і зачіпає вершком шолома о низеньку оправу. У сій хвилині відвертається Власт і каменіє у зігненій поставі, як стояв над купою гроша, — око в око з Мстиславом.
Голосний крик вирвався з його уст, оклик переляку, злости, а вслід за сим кинувся боярин до вікна, щоби напасти на ворога, заки сей протиснеться крізь вузеньке вікно хати. І хто знає, що було б сталося, коли нагло отямився Рогдай і, наче той казочний Кощій, з витягненими руками кинувся на Власта. Ведений інстинктом, не нападав, одначе, на нього впрост, бо Власт держав вже у руках меч і був би одним ударом позбувся напасника. Він вхопив Власта за ногу, а коли сей кидався до вікна, потягнув за неї з усеї сили.
Боярин упав, а заки освободив ногу з рук Рогдая, Мстислав стояв уже в кімнаті, і оба противники зміряли себе очима.
 — Приходжу до тебе, Власте, у посольстві від Калини. Вона каже тобі ось що: «Якщо не підеш собі сейчас з усіма посіпаками і не віддаси її батька, так не жити тобі на білому світі!»
 — Як-то, Мстиславе, сину мій! — залебедів Рогдай, який по хвилевій напрузі усіх своїх старечих сил знову охлялий сидів на долівці. — А моя кров, мій гріш? Невже ж ви з Калиною віддасте мої скарби сьому злодієві?
 — Твій гріш остане при тобі! — відповів Мстислав. — А ти, Власте, забирайся у Город!
 — Га! — заверещав тоді Власт, якого опанував шал злости. — То ти, собако, не здох на Дунаї враз зі своїм князем? Так пожди, ось тут, на родині, постигне тебе твоя судьба!
І кинувся на Мстислава, стукнули мечі...
Але недовго боролися противники. За другим чи третім ударом ліве плече Власта забагрилося кров’ю. У нього не було щита, а Мстислав не міг свойого перетягнути крізь вузеньке вікно. Боярин уступав та вів нападаючого за собою до дверей. Він, бач, задумував знічев’я вискочити надвір та покликати своїх посіпак. І вже двері — туй-туй1... Вже плечі Власта оперлися об одвірок, коли нагло громом залунав дружний оклик за вікном:
 — Бий собачу віру!
Рев переляканих та покалічених городян відповів на сей оклик; свист мечів, брязк збруї та замітний стук щитів почувся через хвилю, відтак замовкло усе.
Між тим і у хаті скінчилося усе. Почувши вереск за дверима, завагався Власт на хвильку, не знаючи, що йому робити. Та в сю мить меч Мстислава впав, хотяй, на щастя, лиш плазом, на його лице. Мов колода, повалився Власт на долівку, а у слідуючій хвилі відчинилися двері, і голос Люта поспитав:
 — А що там? Рогдай є?
 — Є! — відповів Мстислав.
 — А Власт?
 — Є також.
Лют увійшов у світлицю.
 — А де ж вони?
 — А ось!
І молодець указав на Рогдая, який з гарячковим поспіхом горнув зі столу гроші у мішки та скрині і забув навіть про подяку за спасения життя та майна. Біля нього лежав на долівці Власт з посинілим та опухлим лицем.
Лют засміявся і обтер меч об одіж лежачого боярина.
 — Поспішай, старий скряго! — сказав. — Пора нам усім у Калинин двір!
Старий не відповів, а Мстиславове серце у грудях стрепенулося на згадку Калини. 
XVIII
ПРО князя, ЩО, ЧУЖОЇ ЗЕМЛІ ШУКАЮЧИ, СВОЮ ВТЕРЯВ
І
Побіда була повна. З парубків Власта не остав живим ні один, а городські ізгої навіть рук не звели в обороні свойого господина і лише просили дозволу вертати домів. Ранком повсідали на коні й поїхали у ліси, а Рогдай, Лют і Мстислав веліли поставити перед собою Власта, якого на ніч зв’язаним кинено у хлівець. Хто ж зобразить, одначе, зачудування усіх, коли сторожа звістила, що Власта нема. Виломана стіна та сліди у болоті вказували, що боярин тікав крізь багно навперейми.
Вислані рогдаївці не найшли слідів на берегах, видко, Власт утонув у багні.
 — Пробі! — сказав Лют. — Хто у багні увесь вік скоротав, тому у багні й кінець!
Мстислав велів зарізати когута та кинути у багно, а відтак від’їхали усі у Залісся.
Ніхто не опише повітання та сих щасливих, блаженних хвиль радости, коли Мстислав вернув у посілля батьків своїх, до свойого дворища, до своєї невісти. Кінця не було питанням, оповіданням, сльозам, дотепам. Один лише не брав участи у загальній радости — Рогдай.
Пережиття останніх днів добили у ньому старечого духа, не стало йому уже сил обійняти умом загал вражінь та примінитися до змінених життєвих умов. Годинами сидів старий недвижно і усміхався лише приязно, якщо приходили до нього люди. А й залісецькі люди замітили вскорі переміну, яка зайшла у душі Рогдая, бо усі насмішки, якими гостили його давніше діти, жінки та парубки, замовкли нараз. Усякий бачив у ньому лише старця, який осліп уже на справи сього життя, а глядить скляним зором на той бік — на зелену леваду Дажбога. Його уха не чули уже й не розуміли усіх людських слів, бо вони вели гутірку з дідами у Вираї. Тому кождий здіймав радо шапку й здоровив старого по закону, ввічливо та поважно.
Мстислав і Калина не кидали себе й на хвилину. Вона розказувала йому про свої переживання, а він їй про бої на Дунаї, про варягів, греків, болгар.
І плили дні за днями, аж у дванадцять днів після приїзду Мстислава відгуляли весілля.
***
А між тим змаліли дністрові води і прибрали темно-зелену краску, яка ярко відбивала від глинистого та піщаного берега. Луки та поля посіріли, пожовк ліс... Усі краски — від ясно-жовтої до темно-червоної — пишалися у лучах сонця та у чистому, холоднавому уже осінньому повітрі. Наче яркі воскові свічки, горіли берези та вільхи, темніший відтінок красив кучеряві дуби, а наче кров’ю, опливали буки та граби у лісі. Тут і там, де виступала глинка, де росли ялиці або модерев, там зіставали темно-зелені плями у краєвиді. Жовкла уже ліщина, лозина й верби, жовкли в’язи, тиси, явори, відцвітали останні цвіти, і лиш на вищих місцях бивно розцвітали осінні пізноцвіти.
Почалися у селі свята, весілля, толоки, збиралися прядильниці на вечорниці та досвітки, не вгавали у селі спів, танець, веселість, радість з життя, здоровля та добрих жнив.
Аж ось повернули з-над Дунаю купці-гречники, які їхали горі рікою у Червоні городй1, і принесли вістку, що Святослав зимує на Білому Березі з усею дружиною, але з весною застукає знову до брам Доростола і Преслави.
 — Калино, — сказав тоді Мстислав до молодої своєї жіночки, — верес цвіте, погідні дні настали, а заки пічнуться осінні дощі, мушу і я сповнити княжу волю. З весною прийде пора й мені сідати на човни, а поки що треба зібрати дружину з Тиверської землі. Тому прощай і оставай з богами у гаразді, нехай Домові бережуть твоєї дорогої головки!
Калина поблідла і засумувалася, але не здержувала Мстислава.
 — Іди, Мстиславе, — відповіла, — куди тебе кличе князь, і пбвни його волю. А з першим снігом вертай, щоб коронуй [Коронуй — найкоротший день у році, від якого сонячний круг знову побільшується. Є се свято народин сонця, яке з введенням Христової віри злилося зі святом Різдва. — Авт.] найшов нас знову укупі при народинах Сонця-Дажбога, при Коляді зваримо коливо з медом та натішимося до весни.
Поїхав Мстислав по Червенських городах, по усій Тиверській землі, а навіть до бужан заглянув. І всюди вітали його радо старі й молоді. Молоді збиралися йти у Болгарію і з радістю вступали у дружину, а старі просили передати князеві жалі на князя Олега та його дорадників. У Червоно-городі стрітив його тисяцький Ростислав і просив переказати князеві ось що:
«По усій Руській землі гуляє самоволя молодих князів та прибічних їх бояр. На тих нема суду, нема правди ні божої, ні княжої. Боги високо, князь далеко, а кметі-хлібороби та земські бояри відцуралися їх. Народне віче собі править краєм, а вони собі. З усього того вийшло таке, що князь господарить лише у своїй волости, а у прочій землі він наче чужинець. Не дай боже ворога, то хто має боронити край: князь чи віче? Лишень у Новгороді мир і лад, але Олег і Ярополк вже тепер починають «крамолу». Нехай же ж вертається Святослав, бо прийдеться хіба прогнати з княжого стільця таки його синів».
Коли груда покрила шляхи, а з дерев обсипалося листя, вернувся Мстислав з кількома молодими боярами, які ходили уже не раз човнами у Грецію. Під їх доглядом почали дроворуби рубати дерева у лісі та жолобити човни на близько десять тисяч мужа, бо тільки дружинників назбирав Мстислав під час своєї поїздки.
Мстислав привіз з Подунав’я від князя срібні гривні, мідяні та спижеві перстені, кружки та плитки, якими нашивано череси та кубраки або набивано щити. Отсими-то грішми оплачував воєвода робітників і майстрів та купував для них поживу.
На південь від Залісся над Прутом кипіла робота на всі руки у шопах, побудованих окремо для сього. При величезних ватрах варили одні робітники живицю, другі набивали ребра, на які кладено ялові клепки, а споїни конопачено клоччям та заливано смолою. Отак поставали човен за човном, а мало їх бути поверх сотні.
Також по усіх селах та дворищах просторої Тиверської землі ладилися молодики у похід. Збруя, харчі, одяг ставали найважнішими питаннями у житті, а дружинники найт замітнішими людьми у громаді. Всі ждали лише весни, щоб йти у Залісся сідати на човни, їхати добувати слави та вчинити зі столиці світа, тобто Царгорода, волость руського князя.
* * *
Аж прийшла і весна, і повторилася знову ся довічна переміна у житті природи. Відроджений узимі Дажбог вивів у світ заквітчану, умаєну княгиню Весну та указав лісам, горам, степам, лугам, людям і богам.
Вийшли люди з задимлених хат вітати Весну-богиню співом, танком та жертвою, а і боги глянули ласкаво на гожу
дівчину, що з далекого південного підсоння ішла у зморожений край — землю Дажбога — увінчати світ красою. Зірвався Стрибог з ложа снігових хмар та кинувся ладити весні прийом. Віддих його нісся з полудня та заходу, стопив сніги своїм теплом, а що осталося, сполокав теплим весняним v дощиком. Поплили леди-криги ген у Руське море, заграли води, а на чорному, сірому або бурому гіллі дерев указалися жовтаво-зелені пуп’янки.
Був вечір. У світлиці в Заліссі сиділи по вечері воєвода з жінкою, Лют та кількох бояр. Старий Рогдай вже спав у одринка Калина клала на порозі мисочки з останками поживи для Домових та душ померших, що у весняному вітрі відбувають свої мандрівки з темного Заходу у золотий край сонця на Сході.
Мужі радилися, коли їм виступати у похід.
 — Крига сплила, і перші повени минули, — говорив Мстислав. — Води ще доволі і, певно, не бракне її під човнами по мілинах. Завтра досвіта роз’їдемося по селах та городах і до вісьмох днів з’їдемося на перевозі. Там заждемо ще п’ять-шість днів, принесемо коня в жертву Перунові, а козла — Водяним і поїдемо.
Дрогнули уста у Калини. Вона відвернулася і рукавом закрила очі.
 — Не плач, Калино, — сказав Мстислав, усміхаючись до своєї любої хоти [Хоть — жінка-дружина у староукраїнській мові. — Авт.]. — Боги добрі, боги ласкаві вернуть тобі чоловіка. Не усі падуть у бою, а мене кличе туди не лише бажання невмирущої слави, але й вдяка до князя, якому усе завдячую.
Похлипала трохи Калина, аж сей і той стали посміхатися.
 — Плач, Калино, плач, — сказав Лют, — як добре плакатимеш, то Мстислав не поїде, бо Дністер знову прибуде.
Бояри засміялися, але Калина обтерла очі і поважно глянула по присутніх.
 — Не смійтеся, мужі, з безсильної жінки. Плачу я з без-сили, але плачу і з жалю над вами. Пощо Святославові Болгарії? Чи у нього своїх волостей нема? А якщо йому їх треба, то чому не найме собі варягів, печенігів чи яку іншу дрянь і не йде з ними врзбивати головою стіни? Коли б ви боролися за Руську землю, у обороні жінок, дітей, земляків, богів чи хат, я перша благословила б Мстислава на рать. Але боротися й гинути для волі одного — се недобре діло, і богам воно не може бути по нутру. Побачите, що сі війни скінчаться колись нещастям усеї землі, а тоді згадаєте моє слово.
Очі Калини горіли, лице паленіло, від неї ішов якийсь блиск, коли говорила сі слова. І слова сі не минули без вражіння на присутніх.	J
Всі замовкли, ніхто не сміявся, аж Лют відповів молодій жінці:	.
 — Усе, що кажеш, се правда, але правда і се, що боги не на те дали людині силу, щоб гнила за піччю. Нема ворога в краю, треба пошукати його на чужині. Крім сього, Святослав не силує нікого йти у похід, а як хто підійметься чого у житті, то повинен сього довершити або згинути, бо самі боги проклянуть сього, хто обіцяє, а не додержить. Ми добровільно пустилися йти за князем, тому мусимо стояти при ньому до нашої або до його смерти.
 — Так, — сказала на се Калина, — тому-то й я не здержую Мстислава, але ще й помагаю йому, де можу. Все-таки вільно мені жаліти його, вільно і серцю віщувати лихо...
Голосний лай собак перервав розмову у хаті. Крук, який звичайно лежав під столом у ногах господаря, кинувся й собі до дверей. Вони відчинилися, а знадвору ввірвався у світлицю сильний подув весняного вітру. Запалахкотів огонь на комині, сипнув іскрами, у хаті потемніло, а коли знову розгорілися ялові колоди ярким полум’ям, у дверях явилася неначе якась мара. На порозі стояв худий, обдертий чоловік, покритий грязюкою від стіп до голови. Очі його горіли гарячкою, уста зчорніли, а на висохлому, жовтому лиці видніли темно-червоні плями.
Нагло, заки ще ся мара проказала слово, зірвався Мстислав з лави/ кинувся до прихожого і обняв його, як брата, як друга.
 — Рославе, брате, що з тобою? — крикнув. — Відки тебе судьба несе у мою волость? Гей, рятунку! — закликав, коли бідолашний мандрівник опав йому на руки, мов неживий.
Метнулася Калина за грітим пивом та сорочкою у пекарню, а мужі роздягли між тим омлілого сміхуна. О, як мало нагадував він колишнього рибалку з забутого острова! Шкіра й кости, зле погоєні рани та синці на усьому тілі, два відморожені пальці на нозі, а у грудях аж клекотів важкий віддих.
Миттю уложили други Рослава на вовняних покривалах на запічку, укрили кожухами, напоїли гарячим пивом. За якийсь час прийшов до себе і, важко переводячи дух, спитав:
 — Мстиславе, се Залісся?
 — Так! Ти у мене, брате, між своїми. Не бракне тобі тут нічого, тут подужаєш, набереш сили та поїдеш за нами, бо ми завтра їдемо на Дунай.
Лице сміхуна поблідло.
 — Не маєте вже чого туди їхати! — прошепотів. — Ми вже своє відколядували, дарунок дістали, тепер попилися й мемо дуріти! Господаря нема — мишам свобода!
Коли б грім ударив на майдані залісецького дворища, не вчинив би більшого вражіння, чим сі слова Рослава.
 — Як-то? Нема господаря? Що з князем? Хто ме дуріти? — питали один через другого зібрані.
Але не під силу було сміхунові розказувати. Він знову ослаб і замовк. Та Калина догадалася, чого потреба бідоласі.
Вона принесла йому у горшку м’ясної юшки, а відтак свіжих яєць. Не хотів зразу їсти Рослав, але відтак розсмакувався і треба було йому відібрати миску, щоб не охватився. Все-таки їда, тепло і кріпке вино піддало йому сили. Не будь у нього гарячки, він, певно, був би сейчас заснув, а при тому й жолудок, який від довшого часу не мав поживи, не позволяв йому спати. Він вигідно розсівся і став розказувати, густо попиваючи вино, якого виніс Мстислав чималий глиняний збанок для гостя.
 — Не маєте чого їхати, воєводи та гридні. Ідіть хіба на жальник тризну правити по сьому князеві, що, чужої землі шукаючи, та свою втеряв. Ти знаєш, Мстиславе, наміри князя по договорі з греками. Правда?
 — Так!
 — Він сам згадував тебе і твої ради не раз на Білобережжі, де прийшлося нам зимувати.
 — Я остерігав тоді Святослава перед підступом Цимісхія і перед голодом, — додав для пояснення Мстислав.
 — Еге ж! Мудрий ти був, Мстиславе. Ти один знав, що ми будемо голодувати, й тому утік сам, оженився, розбагатів, розжився на славу, на щастя, богам і родині на потіху, а ми... облизувалися.
 — Не кинув би я був князя, ні вас без приказу, — спротивився Мстислав.
 — Я ж не питаю про приказ, але саме про те, чом^ тоді, коли ти женився, платили ми кочовикам по гривні за кінську голову? Отаке-то було гаразди. Припаси ромеїв з’їли ми щось за сорок днів, з Корсуня вивезли ще заздалегідь греки кораблями усю поживу; печеніги нападали на нас мало не що другий день... одним словом, ми усі були б дуже радо помінялися на долю з болгарськими рабами, а навіть з сими, що погинули...
Голод, холод, недуги мучили нас, видко, боги стали проти нас, навіть найвеселіші утратили дотепи і сиділи у снігу, мов чорти в болоті. Дехто ранком і встати не хотів. Бувало, збудишся ранком, заговориш до товариша, а він лежить, мов
довбня. Замерз на кість, усе тіло аж гуде під ударом, як смерековий трам.
Тоді князь зібрався вертати на Русь. Але ба! Ми вертали з Болгарії, мов гречники або як небіжчик Ігор з полюддя. Усякого добра було у нас тільки, хоч паволоками гать гати! Лише поживи не було, а саме сього найбільш була потреба. Дійшли ми до порогів, а тут проти нас вилягли усі печеніги, кільки їх лише вивелося у степах. Ані думати було про перехід. Радив Свинельд князеві покинути добичу, а самим іти пробоєм. Не послухав князь: вертати без добичі, мовляв, значить признатися до пораження. З чого покладемо жертву Перунові, з чого заплатимо дружині, як не буде добичі?
Побили ми кілька печенізьких орд, пограбували їх оселі і знову вернулися на Білий Берег. З десять днів годувалися ми чередами печенігів, вкінці і сього не стало. І знову телячий хвіст став більшим паном від воєводи. Простяг ноги воєвода, то й пес не брехнув за ним, а за хвостом бігали усі, мов посолені. Гай! Гай! До того морози общипували у кого ногу, у кого руку, у кого вуха або й ніс — усеї краси позбавляли. Ніяка печенізька дівка і не глянула б на такого безносого побідника-гридня... Дуже невеселий був час...
Всі слухали зі здержуваним віддихом оповідання Рослава. Лют і гридні гляділи понуро у огонь на печі, Мстислав тер чоло рукою та торгав чуприну у безсильній злости. Лише Калина була спокійна. Вона гладила рукою голову чоловіка та раз у раз підливала вина Рославові. Сей попив знову з кубка і кінчив оповідання тихим змученим голосом:
 — Аж ось зварили ми уже всю м’яку шкіру, усі відпадки та жили лишень рибою з ополонок на Дніпрі. Коли звільнів мороз, князь зібрав усе, що остало з нас, — може, четвертина, — велів закопати щоціннішу добичу по могилах, решту полишив і пішов на пороги. Страшна се була дорога. У глибоченному снігу брели ми день і ніч, а наш шлях значили трупи людей. На кождому нічлігу оставала залога з трупів та умираючих. Святослав не їв нічого по два-три дні, з очей гляділа гарячка. Він терпів тільки, що й другі, і ніхто не міг йому робити закидів, бо він найбільше картав себе сам. Раз остав я позаду, бо відморозив ногу. Я тер її снігом, обвивав шматами, коли втім побачив Святослава. Він стояв сам-один посеред пустого табору. Довкола лежало чимало небіжчиків, мов після битви. Князь розглядався довкола і нагло вхопив себе обома руками за голову та придавленим голосом, мов крізь сльози, сказав: «Сі трупи, ся смерть — се тінь, яку кидає твоя слава! Горе тобі!»
I раз у раз повторяв сі слова, аж доки я не встав та не поволікся за походом, що щезав у снігах, у віддалі. Тоді підійшов до мене Святослав і каже: «Погоди, товаришу, я підведу тебе!» І нехай боги подадуть йому найкраще місце на зеленій леваді своїй, він довів мене аж до гурту. Тої самої днини наскочили ми на печенізький табір. Сейчас всів князь на коня і велів усім, хто дужчий, їхати разом з ним. Поїхало їх зі сорок мужа. Поїхали ранком, щоби добитися до Канева.
Ми порізали і поварили прочі коні та насилу поживилися. Відтак пішли поволі протореним слідом Святослава. Аж ось зачорніло щось перед нами, наче свіжа чорна могила. Приходимо ближче... і нагло душа уся затряслася у нас з переляку. Се було побоєвище. І що за побоєвище? Доростольські бої були іграшкою в порівнянні до сього, що тут побачили наші очі. Здавалося, що тут змагалися з князем усі сили пітьми.
Кров, кров і кров, — всюди, всюди. Посередині купка трупів, пошматованих, покалічених, наче у різниці. Мов коли осінню стануть парубки у бочці січи капусту, а на посіченій верстві ярини слідно ще усі послідні удари, — отак виглядали тіла княжих прибічників. Вони валялися у грязюці з персти, снігу й крови, яка замерзла у тверду, мов камінь, груду. Посередині валявся і труп Святослава з порубаними до останку відломками щита на зломаному лівому рамені а з відламком меча у правій руці. Від кривавої поволоки не видко було безлічі ран, з яких вона виплила, а голови не було зовсім, її відрізано ножем, мабуть, на те, щоб зробити з черепа чарку для хана, як се звикли робити печеніги з черепами побитих ворогів. Довкола лежало покотом кількасот коней, повідрубувані пальці, руки, ноги... Удвоє стільки мусіло згинути поганих, скільки валялося коней, та побідники забрали тіла упавших братів з собою. Довкола на якої чверть милі витоптано сніг раз попри раз. Видко, тисячі накинулися на тих кілька десятків, але сотки наложили головами, заки послідній гридень з розчерепленою головою поліг на трупі Святослава. Страшна се мусіла бути січа — бій розпуки одного проти двадцятьох, бій до посліднього руху, до останнього віддиху змучених грудей. Страшні були й лиця упавших героїв. Усі у зморшках, у які строїться лице борця у хвилі скажености, усі зі зціпленими, вишкіреними зубами барса...
Здавалося нам тоді, що князь та його дружина нарочно гляділи смерти і свідомо кинулися у нерівний бій, щоби, завдавши ворогові втрати, скоротити собі довгі муки конання з голоду, а нам проторити дорогу... І справді! Коли б печеніги були напали на нас тоді, то й нога не уйшла б була з побоєвища.
Як стріла Перуна, що розторощить дуб, оглушує зовсім мандрівника, який під дубом заховався від вітру, так одуріли ми усі. Один кликав богів, другий проклинав, третій плакав, мов дитина, кількох навіть пробило себе мечами, других насилу здержали ми від самогубства.
Аж старий Свинельд вийшов з гурту, станув при тілі Святослава і сказав:
 — Говорять до вас уста, які вже не відчиняться ніколи ні до слова, ні до усміху, уста вождя дружин усеї Руської землі. Відходячи ранком, переказав мною до вас ось що. Слухайте!
Ми усім духом ловили слова воєводи, а він передав нам заповіт князя.
 — «Ви всі, що остаєте, — говорив, — ідіть моїми слідами. Якщо я згину, то не буде уже у ворога сили заступити вам дорогу. А якщо уб’ють мене зрадою, пімстіть мене або погибність за славу Руської землі. Хто переживе сю хвилю, сей нехай жде нового сонця нашої вітчини, а ім’я йому — Володимир, князь Новгорода! Він один піднесе мої знамена, знамена слави і величі. Йому повинуйтеся, бо лише він позбирає докупи усе те, що по моїй смерти порозтягають недруги. Але пам’ятайте одно: добре і похвально є гинути для слави з іменем Перуна на устах, але краще є жити для рідної землі, жити з народом, трудитися і працювати. Я, що згинув для самої воєнної слави, не знав сього і дізнався про се аж тепер, у люте врем’я голоду і недостатку. Шукаючи чужої землі, я свою утратив, горе мені, горе й вам, які слідували за моєю звіздою, бо боги світлі, боги .добрі спитають мене й вас на зеленій леваді Дажбога: «Що вчинив ти для своїх дітей, бояр, кметів, ізгоїв, рабів, огнищан, купців?» Тому, вернувши, просіть у богів прощення для себе й для мене, а вони, добрі, ласкаві, не відмовлять нам сього. Слава руського князя а добро Руської землі — се не все одно».
Тоді отямилися усі у нашому жалі, взяли тіло князя, позабирали побиті коні й пішли у Канів. Ніхто не здержував нас, бо печеніги втратили у послідньому бою мало не половину своїх найкращих комонників. З Канева поїхав і я сюди, не вступаючи до Києва.
Рослав замовк, голова його опала на вовняні ліжники. Останню частину свойого оповідання кінчив уже без дотепів та порівнянь, тихим, зломаним голосом. Звільна приблідло лице бідного сміхуна, гарячка, видко, покидала його, а з гарячкою і сила. Його члени простягнулися, і, заки ще хтось з присутніх міг позбирати гадки та відповісти, запав Рослав у тяжкий, подібний до омління сон.
 — Горе! — озвався перший Лют. — Страшну спадщину
оставив нам Святослав. Безурядиця дома, два молоді князі з лихими дорадниками зіссуть усю силу землі та народу на глум поганим, болгарам, в’ятичам, ляхам.
Понуро гляділи у огонь гридні Святослава. Для них, певно, не було місця у дружинах молодих князів. Хто знає, чи не пропаде й їх доробок у Києві, де князь переховував паї добичі своїх дружинників, добуті у війнах. Валився світ, збудований мечем, а з ним падали й усі його будівничі...
Мстислав сидів довго без руху. Нагло встав.
 — Браття! — кликнув. — Не попадайте у зневіру. Вона — ворогом добра, се сестра Морока, Чорнобога, Дива. Правда, лишив князь нам безурядицю у краю, але оставив і заповіт. Киньмо кривавий меч, добудьмо плуг і живім для нашої землі, як жили для князя. Він сам пізнав, що не добро творили його походи, що воєнна слава кидає тінь... Живім життям народу, працею, доробком, а збруєю відражуймо лише ворогів. Бо якщо понесемо у чужу землю огонь і меч, втратимо свою землю, шукаючи чужої...
* * *
Роз’їхалися бояри по своїх селищах, по городах та хуторах; дружинники Святослава, які були у Заліссі, поїхали у Київ допоминатися о свої паї. На дивне диво, віддали їм їх, але ніхто не здержував їх при князеві. Свинельд і Малуша поїхали були у Новгород, тому й гридні, порадившись з собою, на літо вернули у Залісся. Тут молодий господар Мстислав переводив нові корчунки1, а на новинах осаджував утікачів зі сходу, які спасалися утечею від печенігів та від княжих дружин, що грабили села противників. У праці помагала йому Калина по смерти Рогдая, який помер у червні, саме якось в рік по похоронах Воєслава.
Все-таки похорон відбувся по закону. Залісецькі і рогдаївці прийшли усі на тризну не задля помершого, але задля любови до його наслідників Мстислава і Калини. При них осів і Лют зі своїми товаришами, і Рослав, який своїми дотепами усіх веселив, і стали усі займатися працею — хто торгівлею, хто хліборобством, інші ловами тощо. Розцвітало життя довкола, у громадах.
Вони розживалися, багатіли, множилися, росли, хотяй на пограниччі у Овруцькому окрузі велася боротьба між князями. Народ привик не оглядатися на них і жив своїм життям, ждучи на нове, заповідане Святославом сонце Руської землі — Володимира.
