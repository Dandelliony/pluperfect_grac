Діти Одіна
Картина з кінця X ст. [Події, зображені в сій картині, до варязьких імен осіб та місцевостей включно, здебільшого автентичні. Уже в IX ст. варяги відкрили Гренландію, а в X ст. — Вінланд, тобто Північну Америку. Аж до XIV ст. були на Гренландії варязькі колонії, що мали більш як 10 тисяч населення. Одначе невгамовна, жорстока та мстива вдача поселенців була причиною, що після припинення зносин з Європою в XV ст. вони вимерли. Також подорожі у Вінланд не вийшли поза спроби незначної переселенської колонізації, сліди та руїни з яких залишилися досі. Докладні звіти зі сих подорожей і відкрить зберегло сгароісландське письменство XI і XII ст. в «Codex Flateyensis», крім того, т. зв. «Heimskringla-Saga» та Історія Адама з Бреми. — Авт.]
І
 — За отсей кусень дерева давали мені в Бергені купці півгривні золота!
Молодий іще, може, тридцятьлітній варяг поклав на стіл валькуватий відрубок темного, червоно-бурого кольору, волокнистий і важкий, як залізо.
 — Якби не сі волокна, то можна б думати, що се наше камінь-дерево! — докинув другий, високий, плечистий чоловік з довгою золотистою бородою. — Ти, Гельге, повинен був би його продати. Золото — завсігди золото. За нього продаються навіть боги, а дерево — ну, дерево! Його точить черв’як, воно зогниє або згорить і пропаде. Нерозумно ти вчинив та й годі! Завтра чи післязавтра привезе хто з Гренланду цілий корабельний вантаж такого, дерева, і ти дістанеш за твою тріску два шеляги або зробиш з неї топорище.
 — Не так скоро привезе хто-будь таке дерево! Воно не росте у Гренланді, тільки в далеких південних краях, що їх бачив тільки Ляйфр Ерікзен, його брат Торштайн та, може, ще кілька варягів. Далекий се шлях, а рід рудого Еріха нерадо зраджує таємницю своїх успіхів та баришів. Невтаємничені надибують на своєму шляху тільки лід, мряки, південні вітри або західні бурі, що заганяють їх на береги Ірланду й віддають у неволю тамошнім конунгам.
Третій при столі, молодий, чорнявий парубок у синьому, золотом нашиваному каптані, налив меду у срібні чарки і присунув їх обом варягам.
 — Видко, є в їх роду жінки, що знають заклинання... — 
почав мову.	
 — А так, сестра Ляифра, Фрегдіза! — докинув Гельге.
 — Та я, — продовжав юнак, — клянуся усіми своїми, вашими християнськими та жидівськими богами, — не вірю ні в одно із них. Доїде туди кождий, у кого є відвага, сила та знання морської плавби!
 — Ба, якби ж то! — вихопилося у Гельге. — Я перший би... — почав, та не скінчив.
 — Дивно мені не раз, коли бачу, як ви, заможні, сімейні, домовиті люди, кидаєте батьківщину, немовби щось жене вас із хати проти вашої волі. Ніби хлопчаки, що бачать за плотом сусідські яблука, верзете про якісь казочні краї, показуєте собі невидане отеє дерево-камінь і летите туди, наче птахи у вирій. Усюди добре там, де нас нема! Чого ж се так?
Попили солодкого хмільного напою, і Фіннбоге, пригладивши золотисту бороду, пересунув меч перед себе й опер голову на руків’я.
 — Добрий купець із тебе, Вальдемаре! — сказав повагом. — Недурно носиш те саме ймення, що й ваш великий конунг. Як скоро збагнув ти, що звідний Яірм [Бог моря. — Авт.] манить нас у безвісти бурливого моря більше, ніж інших. Ми купці! Вікінги [Морський розбій, а також той, хто йому віддається. — Авт.], правду кажучи, не наше діло, проте немає для нас миру, ні дозвілля навіть над дикими фіордами Ісланду. На Тора! Поганий і лукавий заповіт лишив своєму народові конунг Оляф, та й не одного хороброго вікінга прогнали з предківських фієльдів3 лабаті хрести. Між долю а людину всувався закривлений ціпок волхва й велить нам скавуліти, як рабам, де досі кидали ми виклик долі або питали ворожби. У кого немає рабської вдачі, той ніяк не погодиться з новим ладом.
 — А чи саме такий заповіт лишає нам наш князь Володимир, або, як ви його називаєте, конунг Вальдемар? — усміхнувся господар. — Він відійшов був колись із нашого Новгорода на південь поборотися за батьківський стіл у Києві. Ми гадали, що він двигне державу великого Святослава від Ільменю по Дунай, подасть руку конунгам Півночі й загорне всі волости ляхів, болгар, греків, а, може, і франків. Ми гадали, що він срібними ложками годувати буде свою дружину, а здобиччю наповнить усі комори городів та селищ. І повіз він зі собою добірну дружину, та замість добичі привіз собі царівну, а нам... хрест! Ха-ха! Владу, яку двигнув був мечами !та списами русів і варягів, опер на грецькій вірі і велів тримати її усім, хто бажав стати його прибічником. Добру дружину продав кесарям за княжу шапку з престолу Святої Софії! І так досі ми були вільні перед богам і людьми: хто не бажав служити, лишався дома і тільки полюддям платив за безпеку й мир. А тепер усі ми слуги князя, бо так велить Бог, за яким стоїть княжа дружина. Ніхто не бачив і не знає того Бога, та кождий боїться його. А хто не боїться й не визнає його влади, той не має місця на Руській землі!
 — Чую, що не тільки ми, тобто я і Фіннбоге, а й ви, руси, жалієте за давніми, грізними богами, тужите за тупотом запінених коней Валькірій. Ви й ми — вибранці, перед якими ще отвором стоять ворота Одіна. Чому ж би нам не ввійти в них? Чому не кинути той тісний світ, де конунги забрали в героїв волю та дозвілля і зв’язали їх зі собою вузлом віри у святість влади, даної богами? Невже справді князі та волхви взяли навіть долю під ноги?
Гельге аж почервонів із досади й захоплення, його очі світилися під густими бровами, а великий, міцний кулак лежав між чарками на столі, як вияв первісної, нев’ялої сили непоборного роду вікінгів. Грубі, зверху рідким волоссям вкриті пальці здригалися у затиску на ручці меча, а вкрите широкою мосяжною бляхою передрам’я лівої руки світилося, як золото. Зате права живими рухами значила вагу поодиноких слів, нарешті вдарила об стіл, аж чарки підскочили на ньому. Фіннбоге засміявся зневажливо.
 — Правду кажеш, Гельге, — відповів, — тільки в конунгів закороткі руки, щоби зловити й придержати вікінга. Ми, купці, сьогодні тут, у Новгороді, завтра на варязькому морі, післязавтра в Зеланді, за тиждень на Арконі, в Бергені, у фіордах Норвегії, Фрісланду, Ірланду чи у пристанях франків, маврів, латинів, греків... Хто нас зловить і примусить? Хто збагне, чи доля кермує нашими суднами, чи які боги? Воля — се добро, що його добувають силою, а хто зломить силу вікінга?
І окутим кінцем піхви довгого меча стукнув об долівку. Та ніхто не відповів йому, бо в сій хвилині відчинилися двері, й у світлицю ввійшло кількоро служби. Попереду ступала невеличка на зріст, дуже гарна молодичка в голубій мітрі зі золотими нашивками та довгими русявими косами по боках голови. Вона вклонилася Володимирові та гостям і поклала на стіл високий срібний збанок із вузькою шийкою. За нею два парубки несли на берестовій таці зі срібним окуттям чвертку оленини, ще два інші поклали на стіл кіш із хлібом та чималу миску з медовими сотами.
 — Ти, Доброславо, уже обід подаєш? — спитав господар.
 — Так, боярине, уже час. Сусід Коснячко вже вернув з обідні, а роги у пристани проспівали вже давно. Ось послухайте, як стукають побивані! Човни конопатять на полуводдя! — І Налила зі збанка в чарку вина і, надпивши, подала
бояринові.
 — На здоровля господареві и гостенькам! — сказала з поклоном.
 — Бачу, в тебе, Вальдемаре, сама Льосна [Богиня любови. — Авт.] при трапезі послугує! — пожартував Гельге. — Не дивно, що й мої слова, мабуть, утрачені для мене й для тебе.
Боярин Володимир засміявся коротко і налив чарки для обох братів. ч
 — Ні, гості! Ні для вас, ні для нас не пролунали сі слова намарне. Якраз вчас сказали ви їх, а може бути, що й я якраз вчас почув їх. Та зараз обід, а воно недобре нехтувати дарами Дажбога. Вмерти встигнеш завсігди, та й краще вмирати ситим, як голодним.
Узялися за їжу. Кождий добув із-за пояса ніж, відрізував собі з печені та печива бажані пайки і попивав досхочу з чарки. Далі подали поросятину та дріб, нарешті пшоняну кашу, до якої поклали на стіл срібні ложки. Обід гості закусили медом, що його їли разом із вощиною. На знак господаря Доброслава сама принесла в мідній мийниці воду для рук та гарно шиті рушники, а на стіл поставила ще один збанок вина. Потім вийшла разом зі службою, що забрала посуд, і гості лишилися знову самі з господарем.
Довгий час сиділи з чарками, де переливалося темне грецьке вино. Був се небуденний напій, бо подавали його тільки в княжому теремі визначним гостям або в багатих купців-гречинів за найбільш святкових нагод. Тому з великою насолодою пили всі дрібними ковтками нектар Егейських островів у час березневих сніговіїв Ільменю. Зрідка тільки перекидалися словами й надслухували, як у недалекій пристани стукали побивачі. Всім ввижалися брудні, жовтаві води Волхова, повні пнів, гілля, торішнього хмизу, криг, і причувався суворий подих гострого весняного вітру, скрип весел у цульках та хрипкі покрики гребців... Над головами та у прибережних очеретах аж гуде від усякої птиці. Гуси, качки, чирки, журавлі, чаплі, нурки, пірникози, слукви, деркачі та міліони-міліони найріжнороднішої пташні літають сюди-туди, гніздяться, шукають поживи, паруються, сваряться, б’ються — живуть!.. Там, далеко за плавцями, лишились усі змори гнету, наказів, заборон, драчок, а перед ними розвернулася воля: Зезкрай лісів, чагарників, вод, багон, моховищ, вересілю... У човнах всякий крам для виміни на дорогі хутра та риб’ячий зуб, а при боці меч — ключ до всіх країв, селищ, хат, скарбниць, до голів чи сердець... Горе тому, хто стане напівперек шляху! Аж по рукоять спливе кров’ю довгий, обосічний варязький меч. Гай-я!..
 — Біармія, Біармія кличе нас! — сказав нагло молодий боярин. — Чуєте посвист південного вітру? Ось-ось упадуть окови Волхова, Ловать понесе кригу з Ільменю, отвором стане шлях з озера Півночі. Гей, чому ж би нам не забрати наших статків і челяди на судна й не осісти десь серед пралісів та озер Біармії? Там ніхто не поставить над нами хреста, ні княжого тивуна, не заправить із нас полюддя, а самі ми станемо володарями за допустом давніх богів, що одні тільки цінували завсігди відвагу й силу героя!
Сутеніло. У світлицю увійшла кімнатна дівчина й доклала дров до огню. Швидко спалахнула соснина, й жовті відблиски лягали на стіни і закутки. Раз у раз виринали з темряви то казочні потвори, то постави важко узброєних норманнів чи франків або валійців у міру того, як світло падало на грецькі чи на фландрійські поволоки. Ситі, таємничі полиски били від металевого посуду по мисниках та від срібних чи позолочених ідолів на біжнику в куті світлиці.
 — Що ж ви, герої, на мій поклик? Як колись Рюрик та брати його, так і ми підемо між чудь на північний схід у Біар-мію! Таких, як ми, найдуться цілі сотні в Новгороді, Білому Озері, Ізборську, Полоцьку, а то й Києві. Ще стільки прибуде на перший поклик із Данії чи Норвегії: важкою, бач, для усіх стає рука Кнуда та його синів.
Боярин висловив свій поклик ясно й одверто. Обидва варяги знали, що в нього майно чимале: села, поля, луги, хати в Новгороді та інших городах, кільканадцять суден, до сотні вірників, биричів та орударів, що скуповували хутра й моржеві зуби в Біармії від місцевих ловців. Було в нього і тридцять власних гриднів, над якими старшинував варяг Торвард. Глухі чатинні1 та березові ліси північного сходу були свідками не одної кривавої розправи зі збірщиками тисяцького чи з суперниками в торгівлі. Межа між купцем-грабіжником а угодником-варягом стиралася зовсім.
Фіннбоге та Гельге незвичайно захопилися задумом боярина. Як ділові люди, вони таки з місця стали перелічувати потрібних людей і припаси, куплю і зброю, обдумували шляхи й майбутні місця осель. Під час їхньої розмови тихо відчинилися двері, й у світлицю увійшов тихою ходою високий, плечистий вікінг у бобровій шапці, довгому кожусі, з топором у руці та мечем при боці.
- Добро з приходом! — весело привітав його боярин. — Саме впору приходиш до нас, Торварде. Ось тобі чарка і збанок, сядь і послухай.
Грізне лице сороклітнього варяга роз’яснив усміх. Він сів, випив чарку, одну-другу, та при третій спинився й поставив її назад на стіл. Він швидко зрозумів, про що саме мова, й вона, видко, і зацікавила його, бо аж похилився вперед усім тілом, а жовте сяйво огню яскраво освітило його брижками пооране лице бувальця. Довго слухав міркування і плани трьох спільників, а далі підняв чарку, що її не випив був досі, і спорожнив одним духом.
 — Що ж ти на все те, Торварде? — звернувся до нього Володимир. — Чи поїдеш з нами? Немає у тебе, правда, власних суден та людей, але є дужі руки, хоробре серце, розум, сила та досвід, а все то товар куди цінніший золота!
 — Кому доля не дала засобів, тому дасть володаря, при якому зможе прожити вік і згинути свого часу славною смертю, — зауважив Гельге. — Отже, навіщо питаєш Торварда про гадку? Раз він є твоїм гриднем, Вальдемаре, так він і піде за тобою, хіба захоче зломити святу повинність вірносте...
У словах Гельге звучав ворожий настрій, щось як заздрість або злість. Одначе Фіннбоге підняв руку догори, і його брат зрозумів рух.
 — Не ти при слові, Гельге! — сказав Фіннбоге. — І його, а не твоїм дружинником є Торвард.
Боярин знав, що обидва Снорразони1 не любили чомусь його орударя, і частр приходило між ними до суперечок. Не раз падали між ними грізні, ворожі слова, лайка, прокльони; часто з наймарнішого приводу починалася сварка, і все те, певно, кінчилось би вбивством, якби не те, що між обома сторонами була надто велика прогалина. Обидва сини Снорре були багатими землевласниками в Естфйорені та Ісланді, поза тим займалися купецтвом ще в більшому розмірі, як боярин. Зате Торвард був тільки орударем останнього, а закони й накази княжих тивунів у Новгороді були придумані головно для охорони багатих і родовитих. З другого боку, боярин вельми дорожив особою свого орударя, і обидва Снорразони не бажали через нього розсварюватись з новгородським багатієм. Усе те знав боярин і саме тому підняв руку й собі, бажаючи припинити сварку. Всі замовкли одразу, і тільки зеленаві огники блимали в очах Торварда, ніби купальні світлячки у вогкому гущавнику.
 — Не дивуйтеся, достойні гості, — пояснив боярин, — що питаю про гадку Торварда. Ви вважаєте його моїм гриднем, биричем, слугою, одначе воно не так. Торвард помагає мені не з обов’язку і не з примусу, а тільки з доброї волі. Він не прирікав мені вірности, а я йому плати, тому він у мене такий самий гість, як і ви. Вислухав він наших задумів, то послухаймо його ради, а певно, почуємо не одно.
 — Справді, Вальдемаре, — заговорив варяг рівним, спокійним голосом, — багато дечого сказав би я вам, та не знаю, чи достойні сини Снорре захочуть мене вислухати. Чую, що вибираєтеся у Біармланд, щоби там заснувати посілля на старому законі. Гадка се добра, та не нова. Відколи в нас розрослася влада конунгів, усе, що міцніше і краще, утікає від скипетра і жезла. Оттак і ви!.. Проте сі задуми хоча й великі, та недоцільні, і ви самі, певно, знаєте се, бо якщо не знали б, то чи говорили б про само собою зрозуміле? На таку гадку впали б, певно, уже давно всі ті, що від століття заселюють Ісланд та Гренланд, де вічні льоди або полум’я Льокі сповивають життя невпинним жахом смерти... Правда, далеко тепер конунгам до пустирів і пущі Біармії. Людей там мало, постійних осель ще менше, нема над ким панувати, ні з кого брати полюддя. З займанщини конунга вмить вимандрували б чуді, ні з ким було б й поторгувати. Та ми заселимо країну й закріпимо її за собою, коли в коморах назбирається товар і люди поселяться біля наших городів, тоді недовго доведеться ждати вам на завойовника королівської крови. Згадайте тільки Аскольда й Олега. Далеко з Новгорода до Києва, правда? А таки найшов конунг шлях до оседку завойовника і... спалив його! Отаке жде й вас!
 — Бачу, що Торвард противний нашим задумам, — зауважив Фіннбоге.
 — Боїться конунгів, і справедливо, — докинув Гельге, — хоча се, може, не дуже по-геройськи вступатися з дороги долі!
Зеленаві огники знову засвітили з-під густих брів варяга.
 — Підозріваєте, що я боягуз, — сказав з глумом, — бажаєте, щоб я покинув вашу спілку або сліпо пристав до вас на життя чи смерть? Та вже раз я дав доказ вашому братові, що не бракне мені ні сили, ні відваги, а кождої хвилини доведу се вам і тепер. Та ти, боярине, послухай мого плану. їдьмо у Гренланд, у Браттаглід, посілля Ляйфра Ерікзена! Його сестра Фрегдіза і я знаємо шлях у далекий Вінланд, країну камінь-дерева, вина та пшениці. Там я закопав і скарб, який добув на далеких морях тому шість років. Якщо не було б більше сотні, то при рівному поділі кождий зможе осісти купцем чи рільником, де захоче. Зате наше посілля буде зав’язком нових займанщин, а ми станемо їх конунгами. Ніяка рука не сягне через океан по наші голови, а склади і судна Вінланду стануть скарбницею для усього Гренланду. З року на рік більшатиме дружина, а за десять років трясти будемо державою, більшою від Франконії чи Руси великого Вальдемара!..
І У спокійному голосі Торварда звучала правда та певність. Було очевидно, що він говорить діловито і що під його Проводом можна б добути все обіцяне добро. На комині горіли соснові колоди ярким полум’ям, що підіймалося аж під окап. Об віконниці раз у раз ударяв весняний вихор, а з того боку сіней, з пекарні, почувався невиразний гомір челяди. Врешті знову заговорив Торвард.
	 — Бачу у вас нерішучість, достойні! Я розумію, відки
вона. Землі, про які кажу, далекі, за океаном, а ніхто з вас там Не був. Оба дідичі з Естфіорду були тільки у Гренланді, то се зовсім інший край, інша земля, інші плоди, ну й люди! Якщо боярин принесе ще один збаночок вина; то розповім вам Докладно, що бачив я у тих землях. Тоді, може, краще оціните і мої наміри, бо добро, про яке казатиму, чекає тільки руки Сміливця.
 Солодкий егейський нектар перлився у чарках, і довгий час товариство насолоджувалося напоєм і теплом огнища, не Обзиваючись ні словом. Боярин та його гості порозстібали калгани й нагортки і розправляли могутні плечі, аж ріжно-барвні туніки розходилися на косматих грудях. Із коротких рукавів висовувалися темною шкірою обтягнені дужі руки, Оплетені вузлами м’язів, міцними жилами, а закінчені пальцями, схожими на кігті хижого звіра. Господар припивав до тостей, і вони майже забули про ворожнечу в товаристві. Ні словом не натякали вже купці на минуле, а Торвард звертався постійно до боярина, не до них.
На столі найшлися до вина ще й медяні коржі та сушені овочі, і довгий час усі були зайняті тільки їдою і питвом. Нарешті Торвард запив вином останню жменю слив і почав:
 — Перед шістьома роками приїхали у Гренланд два кораблі: один, із високою палубою та кормою, належав до славного Торфінна, якого всі звали Карлзефні, бо походив із королівського роду й відзначався між усіма вікінгами відвагою та силою. Другий, звичайний «змій», був мій. Зі мною була моя молоденька жінка Інгріда та двадцять парубків із дворищ мойого батька в Норвегії. Поки жив мій батько, я перебував усю зиму дома, а тільки влітку виїздив на вікінг. Береги Ірланду та Валії довго пам’ятатимуть мої подвиги, але
пам’ятав їх і я, бо з одної з цих виправ привіз я собі єдину справжню розвагу мого життя — Інгріду...
Тут Торвард потер чоло рукою, як той, що бажає відігнати прикру, настирливу згадку, а зубами пригриз нижню губу, аж побіліла. Щойно по хвилі опанував себе і розказував далі.
 — Коли батько помер, ярлом став мій старший брат Ульфр, а я мусів навіки покинути рідні фієльди та тихий глибокий фіорд. Брат оженився з християнкою і сам прийняв Христову віру і владу конунга, а парубії-вікінги, які щорічно їздили зі мною, мали осісти під його рукою на новинах. Були се молодші сини кметів, і, за стародавнім звичаєм, мусіли вони творити мою дружину. От вони і змовилися, щоби не ламати звичаю, вночі ми всі покинули батьківщину і подалися шукати кращої долі у світі. В Ісланді ми стрітили Торфінна Карлзефні і разом з ним прибули у Гренланд. Оттут прийняв нас рудого Еріха найстарший син Ляйфр Ерікзен, ярл на Браттаглід, у своїй просторій, з тесаного каменю збудованій домівці. Ми святкували з ним свято, тобто Купала, і Торфінн пізнав при сьому Гудріду, вдову по братові Ляйфра. Се знакомство довело до подружжя, й пізньої осени ми справили весілля. На весільному бенкеті розказала нам Гудріда про смерть її першого чоловіка Торштайна, а Ляйфр теж багато цікавого оповів про свою першу поїздку у Вінланд. Тоді-то рішилися і ми всі їхати сими слідами між зрадливих скрелінгів і заснувати там нову більшу оселю під рукою Торфінна. Інгріда відраджувала мене, також другий Торпггайн, званий Чорним, у домівці якого помер від ран чоловік Гудріди, потрясав старою головою і радив радше залишитися у Гренланді. «У Берефіорді [Одна із заток Гренландії. — Авт.], — казав, — ще досі не осів постійно ніхто, а там на весну збираються цілі череди китів та моржів, і тут можна без далеких виправ розжитися багачем...»
Одначе Торфінн і слухати того не хотів, бо не бажав стрічатися з духовниками з Гордару або збірщиками конунга. Ми рішили порадитися у рунів, а якщо ворожба вийде прихильною, їхати у Вінланд. На весну ми вилаштували три великі кораблі. Було нас сто шістдесят мужів, до сорок жінок, багато товару, корів, овець, кіз та домашньої птиці, усяке знаряддя, скляні коралики, барвисте сукно, ножики, дзвіночки, малі прикраси зі скла і металу та безліч дрантя, за яке можна у Вінланді дістати цінні шкіри. Було в нас також чимало бочок і німець Тіркір з Франкіяленду, тобто Франконії, що вмів робити вино. Він, раб Фрегдізи, сестри Ляйфра, живе ще у Браттагліді донині. їхав з нами ще й шурин Ляйф-РаТорбранд, гарний з вигляду вікінг, з волоссям чорним,, як крило крука, а з ним і Фреґдіза, чудова русявка з личком Льосни та силою Веланда. Вона легко брала на руки чоловіка й колисала, мов дитину, як він їй у чомусь не догоджав. А Торбранд був завзятим борцем, відомим на весь Гренланд.
Вона-то зробила заклинання, а після ворожби спитала нас, чи ми так бажаємо їхати. Ми підтакнули. Тоді вона засміялася і кинула таблички в огонь. «Долі не обминеш, — сказала, — то й рунів вам не треба!»
Так-то відчалили ми, але я був певен, що вона одна знала, ЩО нас чекає у прийдешньому. Тільки нам не казала нічого, щоби не відібрати нам відваги. Без ніякої пригоди ми заїхали До холодного скелястого Геллюланду [Лабрадор. — Авт.]. Дуже се непривітний і пустинний край, Гренланд куди кращий та погідніший. Ми бачили там чимало лисиць, одначе се не була пора на лови, і ми поїхали далі. За два дні ми побачили Маркланд, а за чотири — Кіяларнес, ріг, що лежить напроти першої оселі Ляйфра У Вінланді. Буйні трави вкривали галявину, на якій стояли хати, і ми відразу пустили на пашу наш товар. Було тепло й любо, як у нас у червні, а у травах більше було цвіту, як зелені. Жінки прали одіж на березі моря, молодші гридні пішли вже першої днини на лови. Разом з ними вислав Торфінн двох шотландських рабів-скороходів, яких Ляйфр дістав був свого часу в дарунок від конунга Оляфа Трігвазона. Вони мали обстежити землі довкола Ляйфрбудіру. Через два дні вони вернули і принести повні оберемки дикої пшениці та винограду. Тіркір умить заметушився біля своїх бочок, та Торфінн не бажав нарушувати прав Ляйфра і велів усім знятися з якорів і глядіти інших, незайнятих земель. Ми поплили здовж берега на південь, поки не побачили малий скелястий острівець, над яким літали хмари птахів. Спершу ми думали, що се кит або тюлень гниє десь під скелею, та скоро пізнали, що се безліч едредонових гусей, що заселюють цілу поверхню острова, крім того місця, де росли дерева. Годі було й крок ступити, не роздушивши яєць, а від крику та лопоту крил не можна було почути й слова. Усі кинулися ловити гусей, підбирати яйця та пух, і скоро ми набрали того і другого доволі. Торфінн назвав острів «Стравмай» і вислав відсіля для точнішого вибору дороги два судна. Одне поплило на північ, назад під Ляйфрбудір, під проводом дружинника Торгаля, іншим поїхав я на південь. Зі мною було досить вибраних товаришів.
Торгаль не мав щастя, бо біля Кіяларнесу захопив його дуже сильний західний вітер, що заніс судно аж до Ірланду,
де продали його в неволю. Зате я стрітив уже тої самої днини на морі судно з білим вітрилом, трохи схоже на наші. Ми йшли на веслах без вітрила, тому залога судна не бачила нас. Ми засіли за малим острівцем чи скелею біля берега і ждали на судно, щоби до нього приглянутись зблизька. Воно було гарно помальоване, мало золоті прикраси на носі, залога була вдягнена в барвисті, сині, зелені, темно-червоні та жовті одяги. Та се були скрелінги, і ми відразу наскочили на них. Вони ані не втікали, ані не перешкоджали нам перелізти на їх судно, тільки попадали навколішки й робили в повітрі знак хреста. Се роздратувало мене ще більше, і я перший ударив на них мечем. Та тоді всі вони позривалися і кинулися на нас з мечами. Сі мечі були якраз з такого дерева, як ось се на столі, а вістря з обох боків було саджене уламками якогось темного, склистого каменю. Ся зброя не була гірша від наших мечів і ранила куди болючіше. Хоробрі й дужі були скрелінги. Середні на зріст, на головах мали шоломи зі звірячих черепів, а в лівих руках прегарно розмальовані щити, прикрашені коштовними ріжно-барвними перами та золотом. Боролися дуже завзято, і ми ні одного не взяли живцем. Треба було повбивати їх усіх, але й четверо наших згинуло тоді. Мало не всі ми мали більші та менші рани, що ще довго пізніше не хотіли гоїтися...
Спокійне оповідання Торварда, що досі мало цікавило слухачів, тепер захопило їх незвичайно. Золото, багато золота, за яке можна купити людей і богів, тихе, лагідне, тепле підсоння, за яким тужать холодні, вогкі у мряці, ледах та снігах загублені пущі, і вино — солодке, дороге вино, насолода для тіла, розвага для духа — щастя! Усе, за чим тужило від століть суворе плем’я Норланду, з’являлося в оповіданні варяга близьким і легким для розмаху та відваги героя, щоби тільки сягнути по нього сильною рукою моряка та грабіжника. Не дивно, що й сини Снорре забули в сей час про се, що ділило їх від Торварда, — й одно через друге посипалися питання:
 — Що се були за люди? Відкіля у них був хрест? Чого й по що вони вийшли в море? Розказуй далі!
Торвард попив із чарки.
 — Не стало б ночі, щоби розповісти все, що ми почули тоді, — відповів, — тому розказуватиму тільки найважніше. На судні ми найшли багато припасів м’яса, риби; ріжних невідомих нам плодів та великі глиняні збани з напоєм, що всіх хмелив. У низькій кліті на кормі ми найшли ще двох людей у чорному одязі, а одного високого, з білою до пояса бородою, у білій одіжі. Оба чорні були мертві. В їх серцях стреміли кам’яні ножі, що їх самі туди вбили. Зате білий привітав нас ламаною норвезькою мовою.
«Хто ти?» — ми спитали його. — «Тільки Бог і я знаємо, хто я відповів старший, — а людям до сього нема діла. Не знаю я вас, може бути, що ви ворогуєте з моїм родом, тому краще не казати, хто я і відки. Христа ради, даруйте мені ще решту моїх днів та візьміть зі собою у Норланд».
Велика злість ухопила мене за сі слова, та я злукавив і спитав: «Відкіля ж у тебе такий корабель і таке дивовижне товариство? »
Тоді він і став нам розказувати, як-то перед сорока роками північно-східна буря занесла його судно далеко на південь і розбила на березі великого, багатого острова. На щастя, залога і вантаж врятувалися. Ватажок вікінгів збудував друге судно й поплив з товаришами далі на захід, бо зачув від туземців, що там живуть люди, в яких є багато золота. Однак судно у темну бурливу ніч розбив прибій, і всі варяги потонули в морі або поторощили собі в’язи об скелі. Він один з усієї залоги вцілів, і мешканці краю, тольтеки, привітали його як божище. Між ними прожив він увесь свій вік, навчив їх ходити в далекі походи, захищати тіло й голову шкіряними чи деревляними щитами та шоломами, ловити рибу сіткою та обробляти землю. Пізніше, коли тольтеки стали першим народом усього краю, він хотів навчити їх мореплавства. Та жреці спротивилися йому: казали, що їхні боги не люблять, коли хто виходить у море, бо дух суші завсіди ворогує з духом вод. Отоді почав володар тольтеків учити їх своєї віри. Він сказав жрецям, що він тільки людина, як і вони, та виклав їм усе, що знав про Христову віру від матері й ченців з Ірланду. Дуже уважно слухали його жреці й відразу стали йому прихильниками. Вони скликали народи на збори й завели нову віру. На превелике диво, жоден зі жреців не обстоював свого обряду. Всі зрозуміли, що нова віра, яка походила від їх володаря, була для них запорукою влади на всі часи. Богам жертвують не плоди і не золото, тільки серце, бо се найцінніше на світі. Хто посвятився служити Богу, той мусить відректися від усіх вигод життя і всього себе віддати божеству, стати його орудником. Жреці перестали мити тіло водою й одяґатися в яскраві шати, а служили Богу так, що живим людям вирізували серце з грудей і приносили в жертву. А тіло і кров споживали всі учасники богослужіння. Ось як зрозуміли жреці тольтеків нову віру, і виявилося, що се було добре, бо всі підкорені народи охопив сліпий жах перед богами тольтеків. Білий володар дізнався про те лише згодом і відразу заборонив жрецям кривавити жертви. Тоді сталося нечуване. Архієрей поставив біля його дверей двадцять жреців, що не пускали його з палати, а рівночасно проголосили його у краю богом, що прибув до них із Сонця, щоби зробити їх володаря
ми світу; Керування державою узяли у свої руки жреці, а «божок» дістав тільки приноси, їжу і напої. Він зрозумів, що архієрей не верне вже йому захопленого впливу. Тоді він сказав йому: «Відпусти мене до краю моїх батьків. Якщо люди бажають спокійно панувати на землі, то треба, щоби її покинули боги». Архієрей зрадів, що не мусить його вбивати або боятися, що «бог» умре. Він проголосив, що «бог» вирішив вернути у країну, де сходить сонце, навантажив корабель «бога» його скарбами, додав йому двадцять найхоробріших тольтеків як дружину і з піснями та кадилом відправив у дорогу. Ось таке розповідав старий вікінг і питав мене, що я замислив з ним робити. Я засміявся й відповів, що ми теж вікінги і, за давнім нашим законом, повинні його вбити, бо зустрілися у відкритому морі після боротьби. Але оскільки він уже старий, то завеземо його до нашого конунга Торфінна Карлзефні.
Вночі ми наставили вітрила на обох суднах; два мужі мали відбувати варту на зміну — один при кермі, другий при вітрилі. Разом зі старим було нас вісьмох, так що на обох суднах могли бути дві зміни. Після того ми перенесли одну із скринь старого на моє судно і поплили назад. Надвечір ми відчинили скриню і найшли в ній дуже багато золота в персте-нях, ланцюжках, ковтках, запинках, а також у зеренцях та бляхах. Також, були там чудові цвітасті черепашки, різані самоцвіти, перли і багато крашеної одіжі та вироби із ріжно-колірних пер. Ми всі аж ахнули від захоплення, а мої товариші зажадали, щоби я ще другу скриню велів перенести на наше судно. Місяць світив ясно, і ми бачили біле вітрило другого судна зовсім виразно. Ми налягли на весла, щоби під’їхати до нього. Та як тільки ми опинилися за якихось сто сажнів від нього, враз почули ми крик, радше — рев розпуки й тривоги. Рівночасно корабель став швидко тонути. Із криків потопаючих ми зрозуміли тільки, що старий вікінг повитягав уночі чопи з днища й затопив судно. З усіх сил ми веслували, але не переплили й половини відстани, коли все щезло в безодні. По хвилі виринуло ще двоє товаришів; старий і ще один із наших, що мав дуже болючу рану на шиї, потонули. Насилу врятували обох живих і почали радитись. Ми вирішили закопати золото на Стравмаю, а тільки частину віддати Торфіннові як оплату за смерть п’ятьох гриднів. Потім ми гадали приїхати сюди знову...
 — І се золото ще там, на острові? — не втерпів Гельге.
 — На Одіна, так! На ньому гніздяться едредонки і виводяться сотні жовтеньких, мокрих гусяток. Крім золота, є там ще самоцвіти і перли, бо шати, черепашки, вироби з пер і дещо з готових золотих прикрас віддали ми Торфіннові.
 — На Тора! — захопився й Фіннбоге. — У наших руках наша доля. Складім тільки голову, присягнімо на мечі!..
 — Спочатку вислухаймо оповідання! — закинув спокійно боярин, наливаючи чарки.
 — Вальдемар має слушність! — усміхнувся Торвард. — Самі події — се мало. З них не пізнаєш нічого, крім прикмет чи хиб людей та їх успіхів чи промахів. В усякій країні головне — обстановка, серед якої розвивається буйне дерево побуту. Слухайте далі!
 — Торфінн повів нас дальше на південь, здовж берегів Вінланду, доки ми не доплили до устя великої ріки, де лежало кілька чималих островів. Ми проплили між ними на веслах і швидко найшлися на самій ріці з чистою, прозорою водою. Величезні, височенні ліси стояли обабіч щітинкою, чорні, дрімучі, спокійні, а оподалік видко було бездеревні горбки, вкриті дикою пшеницею і виноградом. Ліси кишіли звіриною, притоки й сама ріка — великими товстими лососями, — словом, була се насолода для безрідних героїв.
Сокирами й ножами ми розчистили потрібний простір і вже на другий день поклали зруби під п’ять великих хат. Майстри будували їх, обклали мохом й обмазали глиною, покрили трощею, а решта поділилася на чотири відділи. Перший відшукував і вирубував у лісі кедри та інші цінніші дерева, другий пильнував товару і ловив рибу, третій ходив на лови, четвертий збирав пшеницю і виноград. Кождий день кінчався бенкетом, співом, а в трюмах суден постійно зростала кількість міхів та бочок. Повні були й повітки на березі, тільки дорогих шкірок було мало, бо Торфінн заборонив ловцям далеко відходити від оселі, пам’ятаючи про смерть Торвальда Ерікзена. Так перевели ми літо, осінь і зиму, хотяй справжньої зими там наче й не було. Бувало дощовито, холодно, падав деколи і сніг. Одначе товар усю зиму пасся на галяві і множився без перепони.
 Аж ось одної гарної весняної днини ми побачили на ріці цілу хмару човнів зі скрелінгами. Вони були схожі на тих, що їх ми бачили в Маркланді...
Приїхали, очевидно, тільки по крам, бо з ними були їхні жінки, малої чорнявої породи, зовсім не схожі на нашу жінноту. Вони обступили нас, і ми скоро порозумілися, бо вони й дехто з наших знали мову північних скрелінгів. Врешті наспів їхній конунг із перами на голові і з глиняним глечиком у- руці. У глечику тліло якесь смердюче зілля. У дірку збоку глечика була застромлена очеретина, і ватажок пив з неї дим, проковтував, потім знову видував його нам у лице. Торфінн вийшов до нього з білим щитом, бо бачив, як велика сила скрелінгів. Ми показали їм наш крам, і вмить почалася виміна. Скрелігіги мали зі собою багато цінних шкурок, які бажали виміняти на Геллюланді за сушену рибу. Вони дуже захопилися червоним сукном і за малі його відтинки давали шкіри бобрів, пантер, рисів, медведів, турів або по цілій в’язці лисячих, вовчих чи кунячих.
Коли вже не стало червоного сукна, ватажок вінландців сів поруч із Торфінном, напхав свого зілля у глечик, запалив, потягнув, сказав кілька слів про дружбу й мир, а там і ткнув очеретину в рот Торфіннові. А сей як скочить, як закляне! Схопився і собі ватажок, ми всі збіглися, та рівночасно наш бугай Сляйпр як зареве! Як живу, не бачив я такої тривоги серед юрби народу. Всі скрелінги, як божевільні, побігли лавою до човнів, і не минуло хвилини, як усі вони відплили на яких сто сажнів від берега.
Ми посміялися з їх переполоху і порахували наші бариші. Добуті шкірки відразу доповнили наш вантаж, і ми рішили негайно вертати у Браттаглід. У сій порі року бувають там не раз південно-західні вітри, тоді можна часом за вісім днів доплисти до Ісланду. Перед виїздом ми пішли ще раз на лови на свіже м’ясо. Мало не всі мужі, а й деякі жінки вирушили рівною дорогою у ліси. Біля кораблів лишилася тільки Гудріда зі своїм синком, що вродився уже у Вінланді. Так, так! Снорре, син Торфінна, — се єдиний вікінг родом із Вінланду [Автентичне. — Авт.]. З Гудрідою була ще Фрегдіза, сестра Ляйфра, зі своїми дружинниками, а всі інші пішли далі. Та коли ми опинилися у вузькому проході між скелями а рікою, ліс наче ожив, а на ріці показалася безліч човнів. Десь із тисячу вінландців обскочило нас, а з човнів бігла дальша юрба, щоби перетяти нам повернення. Усі мали на головах пера або буйволячі гриви, а тіла були розмальовані яркими красками. На поклик Торфінна ми стовпилися, і хто мав, добув меча. Одначе скрелінги не кинулися на нас одразу, лише здалеку засипали нас камінням і стрілами, а щойно пізніше наступали на нас не з мечами і не сокирами, а з довгими, в огні заостреними жердками. Годі було встояти. За хвилю не було між нами ні одного гридня без ран або синяків, а з двадцять загинуло таки від першого разу. От ми й подалися навтікача до скель на галяві, де стали вдруге. Наш погром бачила Фрегдіза і, як божевільна, вибігла нам назустріч.
«Сором вам, боягузи! — кричала. — Невже ви втікаєте перед сими злиденними скрелінгами, ви, герої?»
Як удар батога, вразили нас сі слова. Ми стали лавою, бо соромилися Фрегдізи, що, незважаючи на свою вагітність, з мечем у руці стояла між нами. Та нагло вінландці вдарили на нас новою зброєю. Се була велика, тверда, мов сталь, синя каменюка завбільшки з овечий шлунок. Вони прив’язали її до довгої жердки, і, кого влучила каменюка, той падав, пото-рощений на місці. Ні сила, ні відвага, ні хоробрість не могли нас врятувати, до того стріли й камені летіли на нас далі, як убійчий град. До стіп Фрегдізи впав саме її чоловік Торвальд: плоский камінь розторощив йому череп. Фрегдіза спалахнула, мов огонь. Вона вхопила його меч і, розірвавши на грудях одіж, повернула на себе криваве лезо.
«Нам, жінкам, подайте зброю! — закричала. — Ось дивіться, до чого довела вас утеча! Де ваша хоробрість, герої Норланду? Покажіть її!» — і кинулася на ворогів, а ми за нею, як вибранці за Валькірією. Знову сліпий жах охопив скрелінгів, як побачили високу, білу, на Брунгільду схожу жінку. З криком подалися взад, і багатьох із них ми повбивали. Одначе до човнів вернула тільки половина з нас. За кілька днів покинули ми негостинні береги, та плавба була важка й довга. Ми мусіли зимувати на Стравмаї і щойно з весною вернули у Гренланд. Але ніколи ще не привіз корабель стільки цінних предметів у Браттаглід, як судно Торфінна. Моя пайка була теж чимала. На жаль, усе майно я втратив у Бергені, у Норвегії, і блукаю, безрідний, по Біармії, хоча в далекому Вінланді жде на мене майно... Ні один з моїх товаришів, що бачили сей скарб, не дочекав до повернення, і я один їх спадкоємець. Що ж ви на се, достойні?
Довго вніч сиділи Фіннбоге й Гельге в домі боярина й обговорювали майбутню виправу. Коли вийшли, Торвард засміявся злісно.
 — Вальдемаре! — сказав. — Тобі, певно, дивно, що я саме сих двох вибрав собі за товаришів виправи, хотяй міг би вдоволитися тобою. Правда?
 — На Перуна, так! Ні словом ніколи ти не згадував мені про свою поїздку у Вінланд, а вже хто як хто, а я перший подав би тобі руку помочі!
 — У тому-то й річ, що не помочі мені треба, а чогось, чого ти мені не можеш дати.
 — Що ж се таке?
 — Пімста й любов! Про майно не кажу. Ним я радо поділюся, та тільки з тобою і... з нею!
 — Не розумію тебе!
 — Згодом зрозумієш. Фіннбоге й Гельге мені вороги, вороги, які взяли в мене все, що я мав у житті, поки не стрітився... з нею, Фрегдізою. Тому бажаю узяти і в них усе, а за твоє добро добром тобі й віддячитися.
 — Не баришів мені хочеться! — махнув рукою боярин. — Я поїду з вами, та перш усього тільки на оглядини. Якщо найду, чого шукаю, то верну ще раз, щоби забрати зі собою усе своє надбання, і не побачить мене вже Ільменське озеро. Якщо ні, так послухаю зову Біармії...
III
Під олов’яним небом Північної Атлантики плили два кораблі з високою кормою. Високі, на вершках запінені довгі хвилі, наче гадюки, що повзуть у степових травах, перекочувалися з подувом ледяного вихру на південний схід. Під його пагорбом похилені на правий бік судна мчали стрілою. Уі першому десять пар дужих рук тримало штат, щоби вітер своєю вагою на широко розпущеному вітрилі не зломив щогли. [Линва, що лучить вершок щогли з кермом. — Авт.] Інші моряки, лицем звернені до керманича, налягали на довгі, важкі весла, щоби наздогнати хвилю. Біля керма працювало аж двох мужів, щоби удержати судно за вітром. Друге судно, більше та тяжче, в усіх рухах наслідувало перше, та не так легко було йому плисти за жвавішим товаришем.
 — Якщо линва урветься, ми пропали! — сказав Торвард до боярина на кермі першого судна.	
 — Якщо зломиться щогла, буде те саме! — відповів боярин, налягаючи на ручку керма.
Ритмічно скрипіли весла, під носом корабля шуміла хвиля, над головами моряків скиглили буревісники. Закутана в довгий кожух, Фрегдіза стояла біля керманичів і дивилася на борню із хвилями другого судна, що плило за першим на віддалі двохсот сажнів. Якийсь наглий удар вихру вибив саме кермо з рук керманича, бо корабель умить повернувся боком до хвилі, й вона, мов варяги на абордаж, ринула на облавок зі скаженим розгоном. Судно лягло набік.
 — На Егіра! Вони потопають! — закричала Фрегдіза. Оба керманичі поглянули й побачили, як урвалася линва, що притримувала вітрило, — воно само, ніби альбатрос, полетіло з вітром. Судно випрямилося і, як звичайний ковбок у воді, перевалювалося по запінених валах.
 — Пробі! — заволав і собі боярин. — Вони пропащі! Хвиля прудкіша за них, поторощить барди. Треба й нам спинитися!
Залізна рука Торварда притримала кермо.
 — Ні, вони тільки вичерпують воду! Коли вичерпають і до того часу не кине їх течія на котру з тих там1 2, то на запасному вітрилі попливуть далі! 
Тут указав рукою на пасмо великих і малих, високих і низьких, білих, синявих та зеленавих ледяних гір. Течія несла на південь, з недалекого Гренланду в теплі води океану, пізнє, та водночас чарівне було се товариство. Облиті сонцем зелетні скидалися на скелясті вершини гір, замки, церкви, кораблі, будинки, дерева або якісь небувалі казочні потвори, а кождий гфомінь випаровував зі склистої поверхні веселкові відблиски. Водночас у сьому гурті чудес велася безнастанна Зорня. Вищі та ширші льодняки піддавалися напорові вітру та квиль більше, ніж низенькі криги, до яких вітер часто і не доходив. Тим-то й раз у раз наскакували одні на одних, торощили їх на тисячі уламків або й самі зі страшенним ломотом розскакувалися на менші криги. Інші змінювали зненацька дентр ваги й переверталися, поринали, знову виринали серед кипучої білої піни. Зі стягненими бровами стежив Торвард за гечією та напрямом вітру і коротко, хрипко кидав прикази морякам. Скрипіло кермо, вітер співав у снастях, ритмічно зтукали весла.
Аж ось на другому судні на щоглі знову появилося нове вітрило, а там і приніс вітер відтіля оклики тріумфу.
 — Радість, — сказав Торвард до боярина. — Радіймо й ми!
 — Не розумію тебе, Торварде! — здивувався боярин. — Сам ти казав, що Гельге й Фіннбоге тобі вороги-як же можеш задіти їх спасению?
 — А чи вовк не радіє, коли в пастуха товстіють вівці? Хака! Не один ситенький баранчик попаде в його зуби, коли середа під боком.
 — Ми вже оба подбаємо, щоби жоден баранець не втік! — засміялася Фрегдіза, показуючи в усміху рівні, дрібні зуби, 5ілі, наче моржова кість. — Ти, Вальдемаре, не бійся за себе га своїх. Ти на нашому судні, а хіба не знаєш, що се ззначає?..
 — 	Звісно. Ви і я зв’язані вузлом взаїмної вірности. Ми — союзники!
 — 	Так, і поки корма нашого спільного судна не діткнеться прибережного піску Гренланду, розділити нас може тільки кровна пімста! — докинув Торвард.
 — Навіщо пригадуєте мені се? — питав неохоче боярин, а його зір перебігав зі суворого лиця приятеля на веселе, вітром засмалене личко молодиці.
 — 	Для того, щоби ти знав, на чийому боці правда, якщо вибухне одверта ворожнеча між нами а Снорразонами, — засміялася Фрегдіза. — Я боюсь, що ти, може, лишишся, а як гак, то шкода було б життя тридцяти людей.
 — 	Жінок?
 — Де йде про кровну пімсту, Вальдемаре, там і в руках Фреї найдеться молот Тора!
Холод обвіяв боярина. Недавно ще краса Фрегдізи полонила була його зір. Буйні принади молодого тіла обіцювали насолоду. Бували хвилини, коли в серце його закрадалася заздрість і жаль, як бачив, що з нею розмовляв Торвард у тісній низенькій клітині на кормі. Велична поява Валькірії притемнила зовсім спомин про ніжні пестощі Доброслави під пашним домашнім зіллям... А ось тепер, мов русалка із глибин сірого моря, виринули правильні, спокійні риси ніжного личка та дві золоті коси по боках голови, сині, наче літнє небо, оченята сумно поглядають на нього... «Верни, — прохають, — верни! Навіщо тобі скарбів тольтеків та варязьких кривавих мандрівок? Оттут, біля мене, найдеться ще для тебе захисний куток!» І справді! В кого жадоба наживи, розкоші чи пімсти заволоділа серцем неподільно, той добре робить, холодячи морським вітром розбурхану пристрасть. У кого ж немає ні пристрасних бажань, ні пекучої кривди, той нехай ніколи не лучиться з тим, у кого вони Є; Враз став перед очима боярина варязький світ зі своїм страшним ладом, законом сили! «Ось я пожираю тебе, бо ти слабший від мене! Ось я пограбую тебе, бо я сильніший!» А він сам — чи не пес, що попав у пащі вовків?..
М’яка вдача слов’янина здригалася у самому передчутті прийдешніх подій. У величних подвигах княжих дружин на півдні та сході вона знаменито достроювалася до невгамовної, майже нелюдської відваги варягів. Відси пішло те братерство зброї, приязни, взаємне довір’я. Одначе, де в гру входить серце людини, тиха, сіра буденщина, — там між слов’янином а варягом виростає знічев’я одна з сих велетенських ледяних гір, багата у веселки, холодна, мов смерть...
 — Перед нами праворуч земля! — почувся у сей момент голос вартового.
Далеко перед судном майоріли сповиті мрякою високі скелі. Глухий гомін ішов відтіля. Розкидувані північним вихром довгі хвилі вдаряли об скелі зі скаженим розгоном, розбиваючись дрібнесеньким водяним пилом. Швидко підігнала туди течія оба кораблі. На приказ Торварда моряки протягнули праві шкоти [Линви до притягання вітрил. — Авт.], оба судна повернулися дещо праворуч і, пливучи здовж берега, обминули виступ скель і вийшли на тихішу воду.
 — Вітер стихає! — зауважила Фрегдіза. — Йди спочинь, Торварде! Ти й так уже два дні й дві ночі на ногах.
 — Відомо, — усміхнувся варяг. — На судні треба тільки одної пари очей, та ті очі не сміють спати в негоду!
 — Ох, се правда! Одначе тут, за скелями Геллюланду, я сама поведу судно далі. Отам, за тією лавою мряки, на південному сході лежить Маркланд. Також і головна течія з Гренланду лишилася уже за нами. Поставимо вітрило просто, прив’яжемо шкоти й переночуємо, пливучи. Завтра ввечір, якщо вихор не стихне й не обернеться, причалимо і спічнемо. Найпізніше післязавтра побачимо Кіяларнес...
 — Навіщо ж Фрегдіза має вовтузитися з кермом, коли я виспаний і невтомлений? — сказав на те боярин. — Повести судно як слід — се ж хіба велика штука?
 — Ти гість, Вальдемаре; одначе, якщо сам хочеш, то лишайся і ти. Люди втомлені, їм треба не так приказу, як помочі, а годі приказувати, кермувати й помагати одному.
Хитаючись, мов п’яний, поплентався варяг у клітку та вмить заснув мертвим сном. Водночас і половина мужви заснула біля дульок, загорнувшись у вогкі кожухи, а друга, щосили .поборюючи сонливість, пильнувала поприв’язуваних линв та весел. Згодом затих борвій, та постійний холодний^
дуже сильний подув гнав судна наперед по довгих гривастих валах просто на південь. Береги Маркланду щезли у мряці на заході, але й шлях ледяних гір був уже за ними, і ні одно із жахливих страхіть не майоріло на овиді.
 » Стало помітно тепліти. На небі появився великий, повний місяць, а вітер переганяв попри його лице раз у раз клапті хмар. У заглибини між валами лягали чорні тіни, а світло сріблило гребені хвиль. Шум і клекіт води довкола судна заколихував напружені нерви та м’язи виснажених борнею тіл і навівав сонливість на втомлені, пекучі очі. Не один потягався, позіхав, здригався і, обгорнувшись кожухом, підшукував собі найтеплішого, найбільш захисного кутка. Щораз трудніше вікінги розплющували очі, що раз у раз запливали сльозами. Щораз вигідніше примощувалися тіла, поки зовсім не нерухоміли. Заснули всі. Тільки місяць заглядав од часу до часу в жовті лиця та впалі ямини, коли промайнула хмара.
І Довго плив корабель Торварда під доглядом тільки двох: (Фрегдізи й боярина. Боярин хотів зразу розбудити варту, але ^молодиця спинила його.
 — Нехай сплять! Ми обоє обійдемося без них. Перед раном нема чого боятися зміни вітру, то йрук не треба, а в разі чого й ти сам зможеш пустити шкот або притягнути брасу [Линва до повертання вітрильними жердками. — Авт.].
Рівномірно й постійно дув вітер; просто, як шлях стріли, стелився за кораблем слід, а зір молодої жінки стежив за ним непорушно. Біля неї на звертку линви сидів боярин і мовчки вдивлявся в біло-сіру пляму, якою значилося на тлі океану вітрило другого судна.
 — Ти задумався над прийдешнім, правда? — спитала по довгій хвилі молодиця.
 — Ні, над минулим! У ньому темні місця, яких не знаю.
 — Так «він» не сказав тобі?
 — Ні, я й не питав! Знаю, що «він» і ті там — вороги: вони боролися колись, і він переміг їх. Та що було далі або чому вони розсварилися, не знаю!
 — Не дивуйся! Герой розказує тільки про свої побіди, а хіба се побіда, коли Фіннбоге й Гельге живі? Немає на всьому світі побідженого вікінга. Такий закон!
 — Як-то?
 — Ха-ха! Се ж ясно! Якщо побідит ворога, бий його, бо як не вб’єш, то він уб’є тебе, а тоді він, а не ти будеш побідником. . Сини Снорре скривдили Торварда, й він побідив одного з них. Та два других ще живуть, і оба ждуть тільки нагоди, щоби пімститись. Щойно коли попливе їх кров, «він» розкаже про свою побіду, а як ні, то над його трупом проголосять оба Снорразони свою побіду — пімсту за Гуннлавга Снорразона!
 — Так ти знаєш причину ворожнечі? Він розказав тобі?
 — Авжеж! Ми не тільки перед богами й людьми чоловік і жінка, а й перед собою! Якщо згинуть його вороги, на його й моїх достатках розживемося не гірше брата Ляйфра, якщо він згине, я пімщуся за нього або згину теж, і Норнами [Богині призначення. — Авт.] зав’язаний вузол розв’яжеться у смерти.
 — Жорстокий ви народ, варяги, — здригнувся Володимир. — Нищити ворога в бою, бути невблаганним у пімсті — се обов’язок, се закон! Але навіщо крдви у подружжі, у рідні?
 — Ха-ха! — засміялася Фрегдіза. — Любов і смерть, рідня й боротьба — се на небі та на землі рідні сестри! Знають се «вибранці» Одіна у Вальгаллі, знає олень на фієльдах чи птах на скелях, знає ерл чи кметь на березі, але знає й вікінг у крихкому судні, шукаючи у світі клаптика вільної землі під майбутнє посілля.
 — Чар Купальної ночі! Те, що ти кажеш про любов і смерть, — се правда! Не раз я бачив після Купального свята мерця, а то й пару, злучену обіймами смерти, пробиту одним ратищем, із захололим усміхом щастя на воскових лицях. Найбільше жниво любови й смерти збирає щорічно весна, а з її теплим подувом найлегше відлітають у Вирай зітхання
йдуші тих, що вмирають... Але все ж, — докинув по хвилині, — не знаю я причини, чому ворогують сини Снорре і Торвард.
 — Вітер повертається на схід! — сказала Фрегдіза. — Треба притягнути праву брасу, а звільнити ліву. Ні, не треба будити нікого! Лівий шкот притягни! Ліву брасу звільни! Так! Тепер притягни праву! Зав’яжи!
 — Готово! — відповів боярин, виконавши швидко і зручно доручення.
Судно заколихалося й перехилилося вправо, та як тільки вітер зліва вдарив у пересунене вітрило, корабель випростався знову. На другому судні також перебрасовували вітрило, але щойно після зміни вітру. Тому воно лишилося далеко позаду.
 — Видко, що Снорразони не мають такої пари моряків, як Торвард, — засміялася Фрегдіза. — Глянь! їхнє вітрило ледве мерехтить. Гей! Недурно тільки вибрані їдуть у Вінланд!
 — Авжеж, важка се дорога, і не гадаю, щоби хто небажаний вам потрапив туди. Тим дивніше, що саме тих там двох та ще й тридцять гриднів везете зі собою у се відлюддя.
 — Гадаєш? Так послухай оповідання про спір Торварда зі Снорразонами, а тоді зрозумієш не одно! Бачиш, Вальдемаре, він і я — ми обоє, зложили наші перші квіти на жертівнику Льосни вже давно! Вони давно вже відцвіли, а в серцях лишилася тільки гіркота невтишеної жадоби життя, щастя, насолоди. Що ж! Життя й насолода найдуться ще у світі, поки не зів’яла ще сила тіла. Тому саме побралися ми обоє, хотяй брат Ляйфр відраджував нам. Ха-ха! Він не хоче, щоби його наслідниками були Торвардзони, ось що! Та нам, правду кажучи, й байдуже про його майно. І без його відумерщини подбаємо ще про будуче наших дітей!..
 — Життя й насолода? — спитав боярин задумливо. — А чого ж більше треба для щастя людини?
 — Гадаєш, нічого? О ні, Вальдемаре! Щастя тільки раз на віку манить нас до себе золотим пальчиком, і то не раз тільки на те, щоби, висміявши нас, відлетіти. Ніхто й ніщо не заступить весняної пісні серця, коли хто обіймає у божеському, палкому бажанні першу, вимріяну любку, а вона простягає до нього теплі дрижачі руки. Одна се хвилина в житті, так, як тільки раз у рік святкують свято Іула. Се шпиль, се осередок усього буття на землі. На початку були, бач, родини, на кінці — смерть!..
Помовчала хвилю Фрегдіза і відгорнула під боброву шапку неслухняні кучері.
 — Так, не сама тільки примана пов’язала мене з Торвардом, а спільні наші задуми, бажання сповнити нашу ціль до кінця. Я хочу дітей, бо мій первісток помер ще немовлям. Хочу свою дитину наділити майном, повагою, властю, щоби хоч він напився досхочу з недопитої мною чари щастя. А він, Торвард, бажає пімсти. Так-то ми на тому й зійшлися і для того одружилися. Його пімста стала моєю, мої задуми стали ціллю для нього...
Перевела дух, розглянула по овиді й вела далі:
 — Коли Торфінн змовився з Торвардом, щоби їхати у Вінланд, Інгріда мала вертати у Норвегію, одначе тому, що в батьківському посіллі ярлем був Ульфр, Торвард прохав купців, що тоді перебували у Браттагліді, щоби заопікувалися його жінкою. На се зголосився Гуннлавг Снорразон з Бергену, що саме з обома братами перебував у Айріксфіорді. Він обіцював завезти Інгріду до Естфіордену на Ісланді, де жили постійно оба його брати Фіннбоге та Гельге з рідними. Всі три брати зобов’язувалися.берегти його добро та жінку і завезти її куди треба. Коли ми вернули, ні одного зі Снорразонів не було на Гренланді. З чималим майном на кораблі поплив Торвард у Естфіорден, одначе й тут він не найшов Снорразонів. їхні жінки сказали йому, що не бачили чоловіків ще з того часу, як виїхали у Гренланд. На се озлобився Торвард, та не було в нього ніяких доказів віроломства, а ворожнечі не було між ними ніколи. От він і попрохав обидвох жінок, щоби задержали Інгріду вчсебе, якби вона приїхала, а сам поїхав у Берген. У посілля Гуннлавга ввійшов не сам, а зі своїми гриднями, і вмить, наче в гнізді шершнів, загуділо в усіх закутинах дворища, і люди господаря збіглися. Коли з’явився Гуннлавг, Торвард запитав його:
 — Де подів ти Інгріду, вибрану мого серця?
 — Всевишній покликав її до своєї хвали вже від півроку! — 1 відповів йому Гуннлавг. — Навіщо нападаєш на мою домівку, наче вікінг на селище скрелінгів? Жаль личить тобі радше та покута за твої та її гріхи. Ми оплакали її уже й поховали на фунтах твого брата Ульфра. Правду кажу чи ні? — звернувся до своїх людей.
 — Правду! — відповіли всі хором.
Торвардові світ померк в очах, і він, як підкошений, упав на долівку. Щойно по добрій хвилині прочуняв і встав, а Гуннлавг велів подавати обід. Не їв Торвард, не пив, тільки тупо дивився перед себе. Дарма розважали його. Щойно під кінець обіду прочуняв дещо й поспитав Гуннлавга про причину передчасної смерти Інгріди.
 — Як-то? — здивувався Гуннлавг. — То ми тобі не сказали? Вона сама наклала на себе руки з туги за рідною землею Вона сумувала та плакала. Дарма нагадував я їй твій близький поворот. Вона й слухати не хотіла, тільки пішла в одрину, а вранці найшли ми її з ножем у серці.
 — Чому ж ви не завезли її до Естфіордену? — вихопилося Торвардові питання. — Ви ж обіцювали.
 — Питаєш, як дитина, — усміхнувся Гуннлавг. — Північно-західний вітер зловив нас біля скель Гуннбієрна на два дні дороги від Ісланду і заніс нас аж на береги Шотланду. фіннбоге й Гельге поплили з вантажем у Берген, а я додому. На весну я гадав завезти Інгріду на Ісланд, та вона не дожила до сього.
Торвард вислухав оповідання ніби спокійно, але пильно зорив за виразом лиця товариства. Деякі гридні Гуннлавга перешіптувалися, інші усміхалися, а один із служби просто сміявся з нього. Торвард виразно чув, як слуга говорив до когось:
 — Хто бачив так побиватися за одною косою? З шолома вікінг, під шоломом — баба! На місці Гуннлавга я дав би йому за сю мірту — чотири, щоби тільки відчепився.
 — Ба, — відповів на се другий, — через те, що було в сій мірті, не такі збожеволіли!
 — Тсс! — остеріг його перший. — Коротші твого язики зідрізує старий Ормр у підземеллях замку!
Отаку розмову почув Торвард за собою froдразу зрозумів, що з Інгрідою мусіло скоїтися щось, що Гуннлавг приховує перед ним. Він пильно приглядався господареві й бачив, що зін теж сумний і роздратований спомином. Що вона тужила за зіднею, то була очевидна брехня, бо рідня силувала її вийти за нелюбого чоловіка і вона сама добровільно вступила в його зудно там далеко, на березі Валії. Гуннлавг брехав, а якщо зрехав, то, видко, хотів загладити власну провину. Одначе яку? Невже він хотів її продати або й продав справді? А може, зажав її віддати насильно заміж? А може... може, й сам...
Скажена лють опанувала його з такою силою, що, здавалося, він одним скоком махне через стіл, ухопить за горло злочинця і вирве з нього зізнання разом зі злочинним серцем. Тільки якимсь чудом стримався і встав.
 — Прости мені, — сказав, — за невчасний жаль та розпуку, Що годиться радше жінці, а не чоловікові, і не гадай, що я коли-небудь стану несправедливим навіть супроти тих, що йене скривдили.
Увечері, коли всі лягали спати, Торвард велів викотити з корабля бочку вина й відбити дно, опісля запросив на чарку зінлавдського напою гриднів і слугу Гуннлавга. Коли між Дарубіями вже почалися співи та крики, Торвард викликав
того слугу; що говорив про красу Інгріди, — він був із новгородців, — і запитав його просто, що він знає про смерть молодиці. Слуга відповів, що він, як раб-закуп, не сміє нічого казати, бо за кожде слово може поплатитися життям, а се його єдине добро, яке лишилося йому на світі. Тоді Торвард кинув йому дві гривні золота. Чотирьох таких рабів купив би за сі гроші, і новгородець обіцював, що прийде до нього, як тільки викупиться.	
Оттак сидів Торвард у Бергені, торгував набором і випродав мало не весь вантаж. При сьому побився зі збірщиками конунга, що заправили від нього торгового, і тому мусів навіть покинути город і лишитися на судні у фіорді. Та саме тієї! днини прийшов до нього новгородець. Він підплатив якогось бергенського купця півгривнею золота, а той викупив його від Гуннлавга. Новгородець розповів, що Гуннлавг сам посягнув1 на Інгріду вже на кораблі, ще поки доплили до Ісланду. Даремно гамували його брати, що краще знали Торварда та його жінку. Гуннлавг не послухав їх, покинув їх потайки в темну ніч біля скель Гуннгієра, попливши до Бергена. Тут він віддав Інгріді половину двора, посилав їй перли, самоцвіти, шовки та хутра, нарешті після великого, розкішного бенкету повів її сам у господу. Одначе по хвилині, коли гості посміхалися з його похітливосте, він влетів назад між них у подертому каптані, з глибокою раною у лівому рамені, непритомний від жаху й розпуки. Всі побігли в одрину, де спала Інгріда, й найшли її розхристану, напівоголену, з ножем у серці. Так її й поховали, бо ніяка сила не могла розігнути її затиснених пальців. Вона хотіла, видко, убити нахабника й тікати, а коли се їй не вдалося, убила себе.
Новгородець аж плакав, розповідаючи, і видко було, що він не за гроші, а зі справжнього співчування розкрив перед Торвардом правду. Він же ж не був дружинником, тільки слугою-рабом! Увечері зібрав Торвард усіх своїх людей і вислав їх із новгородцем на могилу Інгріди, а сам пішов до Гуннлавга. Він сказав йому, що мусить, за прадідівським звичаєм, відбути цілонічну сторожу біля могили, принести жертву духові та прочитати заклинання-сізи, щоби увільнити його з темного Нальштранду й повести в рай Одіна. Тому прохав Гуннлавга, щоби показав йому гріб Інгріди. Здивувався і збентежився
дещо Гуннлавг, одначе бачив, що Торвард сам-один, тому взяв зі собою шістьох гриднів, і всі рушили ввечері в недалекі ліси Ульфра, де була могила. Місяць світив ясно, коли вийшли на галяву, де стояв камінь із рунами Інгріди. Було тепло й вогко, а довкола обзивалися пугачі. Се були знаки Торвардових дружинників, та ні Гуннлавг, ні його люди не здогадувалися.
 — Се душа померлої прохає сізів! — говорили до Тор-варда.
Вони розвели ватру біля каменя, і Торвард, добувши меча, став побіч нього лицем у лице з Гуннлавгом.
 — Сину Снорре! — сказав. — Оттут, біля гробу передчасно зломаної Інгріди, взиваю до тебе вперше і востаннє: присягни, що ні в чому не спричинився до її смерти!
Гуннлавг страшенно збентежився.
 — Як-то? — зам’явся. — Відкіля се недовір’я? Хто посмів кинути наклеп на мій меч і щит?
 — Саме тому, щоби ніхто не посмів сього вчинити, присягни! — відповів повагом Торвард. — Якщо ти справді без вини, то не маєш чого вагатися, якщо ні, то з сієї напоєної непімщеною кров’ю землі підійметься дух пімсти й задавить винуватця, а руни спомину Інгріди будуть йому рунами прокльону!
Гуннлавг добув меча і схвильованим голосом зложив на ньому присягу. Та ще не прогомоніли останні слова, коли нагло Торвард подався взад.
 — Пробі! — закричав. — Ось із могили підноситься чорна, зотліла рука. Оттут спочила... Га, знаю уже, знаю! Гуннлавгу! Здійми каптан! Покажи ліве плече! Там є знак, що твоя присяга — брехня! — І витягненим мечем діткнув саме того місця, що колись пробив був ніж Інгріди.
Наче від укусу гадюки, скочив Гуннлавг.
 — Зрада! — заревів. — До мене, хлопці!
Його лице скорчилося, очі запалахкотіли огнем ненависти, меч заблищав, гридні кинулися на Торварда. Та водночас затріщали кущі довкола — юрба вікінгів обвалом ринула, на них. Торвард одним ударом розвалив шолом і череп оторопілого Гуннлавга, й не минула хвилина, як шість свіжих групів устелило моріг довкола могили. Тіло зрадника Торвард порубав на кусні й розкинув по могилі, як тіло жертви, яку приносять покійникам, а сам вернув на корабель. До тижня випродав решту краму і став ладитися до виїзду, коли нагло прибули в Берген брати Гуннлавга. Вони зняли великий цемент і крик, а тивуни конунга скликали всіх норвезьких купців з города і замкнули судно Торварда у фіорді. Його самого суд засудив на поток, а його майно на грабіж. Снор-зазони, певно, були б затовкли його, мов скажену собаку, якби пе новгородець. Він сховав його в якомусь новгородському зудні і завіз аж у Новгород, у Біармію.
Чи знаєш тепер, Вальдемаре, відкіля узялася ворожнеча між нами а синами Снорре?
IV
Другої днини після описаних подій з-поза розірваних хмар виглянуло сонце й освітило розбурхане Стрибогом море. Плавба по незнанім морі мимохіть захопила боярина, а невгамовна борня з вихрами та валами вливала в душу почуття великих, нерозтрачених сил, завзяття, геройства. Він залюбки брався за весло і в дружному труді пліч-о-пліч з варягами гнав судно до незнаної ціли, радіючи спільними зусиллями і небезпеками. Близькими стали йому ті помарнілі лиця, поорані бурями, задублені холодами, ті очі, запалі від Холоду і спраги, розпалені від гарячки або розсміяні від радощів побіди над сліпою ворожою стихією...
Буває, у пущі розгуляється не раз громовиця. Синім огнем горять вершки дерев, зі свистом і гуркотом падають стріли Перуна на ошалілий з переляку ліс. Немов скажений велетень, кидається на нього Стрибог, щоби з корінням вирвати дерева і жбурляти ними, як трісками. Тріщить, стогне ліс під напором, з дощем чи градом летить долі пообламуване гілля. А на землі, біля коріння небосяжних пнів, стривожено припадають і ховаються звірі і птахи; у кого є підземна нора чи дупло, той обертається до виходу, щоби хоч не бачити, не чути страхіття. І коли вже все тратить тямку від жаху, коли все повалиться від непереможної стихії, тоді над розгойданим верховіттям, мов чорна примара смерти, злітає Див. Він бачить смерть, загибіль, жах і тривогу, розпуку й шал усього живого і тоді... регочеться! Він радіє, бо ось усе побачило, що життя і смерть залежні від сил, що їх ніхто ще неиопанував!
У таких-то хвилинах борня не ділить, а лучить людей. Вони горнуться одне до одного, помагаючи собі, оберігають себе взаїмно, й навіть вороги забувають про все, що їх роз’єднує, як наляже на них вага сил природи. Як же ж може людина після такої борні побачити ще в кому-небудь ворога?..
Раз у раз поглядав боярин через борт на друге судно, і важка праця його залоги зворушувала його. Куди легше було залозі його судна, що ним кермували Торвард і Фрегдіза! Вони обоє бували вже на сих водах і знали шляхи й небезпеки, знали, як оберігати себе серед гульні хвиль і вітрів, а ті... ті мусіли, мов сліпі, плисти за ними.
 — Жаль мені синів Снорре та їх жінок! — сказав раз Фрегдізі.
 — Жаль? Чому? — спитала живо.
 — Жаль мені, що вони знемагають та сумують, і то на те тільки, щоби згинути в безвістях.
 — Інакше годі! Щоби добути золото зі Стравмай, треба мати захист від скрелінгів, треба теж людей до праці, ловців, эибалок, рільників, а тридцять мужів на се замало.
 — То чому ви не взяли зі собою більшої дружини?
 — Ба, поділи одного зайця на двох їдців, то оба будуть юлод ними!
Тут Торвард поклав руку на плече Володимира.
 — Не журися, брате, долею тих! Гельге й Фіннбоге зрілі цюди. Вони знають, що між нами кров Інгріди і Гуннлавга, бо кров самого лиходія не оплатила життя розтоптаної ним двітки. Хто заплатить мені за щастя мойого та її життя, щомане злочинцем? Хто спокутує все те до краю? Крім того, дропало в її руках і все моє надбання. Тепер на сьому судні є ^се, що маю на світі.
 — Не гніви богів, Торварде! Біля тебе жінка, мов Валькірія, на острові жде на тебе королівський скарб. Кривавий спомин потонув у безодні океану, сплив з ледяними горами, відлетів з бурями. Чи братерство зусиль і небезпеки — се ніщо?
Замислився варяг.
 — Даруй їм вину їхнього брата! — наполягав боярин. — їх літ і труди рівні вашому, навіщо ж тоді їх убивати, наче невільників під час голоду? А коли так уже бажаєш пімсти, то визови їх на бій і нехай доля розсудить вас по правді!
 — Ха-ха-ха! — засміялася Фрегдіза. — Дивна ти людина, Вальдемаре! На око хоробрий ти, відважний, тугий, мов вікінг із Норланду, дебелий, несхитний, а тут... розкис, мов дитина над утопленим котеням. Чи подумав ти гаразд над тим, що зказав?
 — НІ, я не думав, але почуваю те, що в борні, яку ведемо з морем, бурею, кригою і мрякою, і ми, і вони — брати!
 — Справді, не подумав ти, бачу! А ось подумай, то й зрозумієш. За почуванням іде людина, коли боронить своїх від ворога, віддає серце коханому другові або. вмирає за свої діти. Одначе горе людині, якщо вона не скаже опору свому почуванню: «Стривай!.. Ми їхали у Вінланд, щоби добути майно, і добудемо його. Саме за тим їдуть і вони, та не Побудуть бажаного. А чому? Тому, що ми їдемо по своє, а вони — по чуже! Може, тепер ти зрозумів?.. Ми забуваємо за заживу для пімсти, вони забули за пімсту для поживи. Гей, і без двобою справедливо розсудить нас доля. Побачиш!
 — Усе те правда, — згодився боярин, — погані се, негідні іюди, і я далекий від того, щоби боронити їх від вини й кари. Га визнайте, що ви навмисне заманили їх сюди!
 — У тому-то й річ! Бач, тільки можемо пімститися за всі кривди, без страху перед влізливим конунгом чи заздрісни
ми сусідами. До того, я певна, що й вони радіють зі самоти й замислюють те ж, що й ми.
 — Так знову питаю, чому ви не стукнете мечем об щити й не зведете порахунків уже тут, на морі, де свідком буде вам тільки довгогривий Егір? Я сам із мечем і дружиною стану пліч-о-пліч з вами.
 — А за наш скарб ти забув? — втрутився Торвард. — Слухай, брате! Нам треба було людей, які боронили б нас і збирали для нас припаси. Ми взяли їх, бо їх є тридцять двох борців і робітників, з якими не треба буде ділитися прибутком. Попри се виконаємо і святий обов’язок та покараємо винуватців за злочин. Викликати їх до бою уже сьогодні було б божевіллям. Вони — вікінги, не піддадуться нізащо, й половина нас упаде в бійці, поки довершиться наша пімста. А що буде тоді з нашими задумами? Хто половить тобі лососів, назбирає винограду, пшениці, насушить риби і м’яса, надбає чи наміняє меду, воску, шкурок? Та й навіщо було тоді їхати у Вінланд, коли бракує мужів для обслуги вітрил, керма, весел? Подумай, брате, і взнаєш, що таку ціль, як наша, можна осягнути тільки таким способом.
Боярин не відповів. Варяги розуміли діло. їх міркування розказували всі труднощі, їх ціль чи обов’язки були очевидні, засоби доцільні, шлях ясний! Йому лишалося тільки ждати прийдешнього. Чи віра й закон не йдуть скрізь за розумом, а розум за потребою? Як найшли собі конунги на допомогу Христову віру, так держиться Торвард давнього права моряків і войовників, а він?.. Він живе ще завсігди у світі за засібного хлібороба, що, по правді, тільки для розваги займається купецтвом і багатіє без труду та небезпеки. Тим-то він тільки зверху судить людей і їхні діла, якщо вони не зачіпають його безпосередньо, і з вибачним усміхом дивиться на подвиги, пожертву, промахи, злочини, кажучи: «Моя хата скраю!..»
 — Під вітром праворуч земля!
 — Просто нас під вітром земля!
Оба вигуки з корми пролунали майже рівночасно.
Круто повернув корабель праворуч і поправцював до берега, який повільно став щораз вище виринати з моря. Темно-зелені ліси, густі, височенні, підшиті чагарником, а вгорі сплетені крислатим гіллям, стояли на ньому щетиною. Здовж берега бігла вузька смуга пісковини, де видніло безліч черепашок та роїлося від усякої птиці. Фрегдіза вийшла на корму і показувала рукою напрям керманичеві.
 — Отуди... так... до сього дерева на горбку... Далі ліворуч є гирло...
 — До гребок, хлопці! — гукав Торвард весело. — За нами вже холодне царство Егіра. Нехай Ран шаліє собі тепер досхочу, та згасне, коли будемо вертати домів.
Залога відповіла окликом, весла зарипіли, вітрило впало й лягло поперек судна. Розтинаючи хвилю носом, судно помчало до берега...
Та нелегко було дійти туди на веслах. Судна були важкі, а відбита берегом зворотня хвиля зносила їх назад у море. Вітер затих, і залоги обох суден облишили працю, ждучи на приплив та на східний вітер, що повинен був подути під вечір. Залога спочивала або ловила вудками рибу. Наловивши, моряки почали її смажити на транових лямках і лаштувати обід, опісля лягли спати. Вже добре зійшло сонце з полудня, коли голос боярина викликав з рубки Торварда й побудив усіх.
 — Вітер зі сходу! — гукав. — Ставте вітрило!
Далеко на сході море темніло, темний круг дрібної хвилі перехрещував спокійне чергування довгих валів припливу, а там і крило вітру майнуло злегенька по лицях моряків. На щоглу піднялася рея з вітрилом, що вмить надулося. Заскрипіли гужі, і судно, скероване досвідною рукою боярина, попливло до берега. Дещо пізніше підняли вітрило і Снорразони, але вчинили се не так швидко і справно, як перше судно. Ще й зірвався блок, а поки його причепили знову, перше судно було вже біля берега. Тут, на вискоку суші, ріс величезний старий кедр. Оттут був і в’їзд у глибоку затоку. Течія йшла сильно, наче на млинове колесо: Фрегдіза пояснила, що се гирло річки, в яке вливається хвиля приливу. Так-то вітер і течія несли судно швидше, як візантійський дромон, а коли на небо вийшов місяць, Фрегдіза вказала рукою наперед себе.
 — Отам на горбику під лісом, бачите? — кликнула.
 — Бачимо, бачимо! — загомоніли голоси. — Якісь хати!
 — Там наша оселя, збудована ще моїм братом Ляйфром.
 — Ляйфрбудір, Ляйфрбудір! — закричали моряки. — Беріться до гребок, бо приплив минає. Якщо проґавимо його, то будемо переборювати і відплив, і течію річки!
Останні хвилі црипливу понесли корабель горі рікою, обабіч якої стояв праліс. Гілля нависло над самою водою так, що мусіли плисти в темряві. Мірово вдарили гребки о чорну поверхню води, і стрілою мчало судно здовж берега. Нагло річище повернуло ліворуч. У пралісі заясніло, показалася галява.
 — Стривай! — наказала Фрегдіза. — Приставай!
Днище корабля діткнуло берега, і Торвард з линвою в руці одним скоком опинився на суші. Він обмотав линву довкола пня дерева, зрубаного у висоті чотирьох стіп від коріння. Гуж
заскрипів, судно подалося за течією й тихо пристало до берега. Галява підіймалася від води горбком, якого схил поріс чагарником.
 — Оттут, угорі праворуч, стежка! — казала Фрегдіза. — Ходімо.
Торвард і Володимир пішли за нею. Немов хлопчаки, що вперше на весну вирвуться з душної хати на цвітасті фієльди, вони п’ялися узгір’ям, поки не добилися до двох чималих, з грубих кедрових брусів збудованих хат. Покрівлі не були такі, як у Норвегії* стрімкі, двобічні, тільки нахилені в один бік, допереду. Будівлі були високі, одначе стіни до половини обсипано землею, а покрівлю вкрито дерниною. Фрегдіза показала всім товаришам руни свого брата на одвірках і, відчинивши двері, привітала всіх як гостей. Темно й непривітно було в хатах. Торвард викресав огонь, і швидко на великому комині розгорілася ватра зі сухих дров, яких чимала в’язка лежала під стіною. Дим збирався під покрівлею й виходив крізь отвори в горішній части стін. На наказ Фрегдізи гридні повідтикали в стінах численні отвори, що служили стрільницями і були тепер позакладані ставнями. Скоро протяг очистив затхле повітря. Слуги поробили нашвидку віники з березових гілок і чисто обмели домівку. За сей час гридні нарубали молодої кедрини на лежанки, що стояли здовж одної стіни будинку. Чатиння накривали тюленевою шкірою або кожухами, на яких спала мужва під час подорожі. Житло було готове, і Торвард завісив на великому гаку над огнем казан з водою. Кухарі заходилися біля вечері, а те, що ніхто не був втомлений плавбою, гридні вирішили вивантажити ще тої самої днини корабель. До півночі ходило тридцять варягів і десять новгородців туди й назад. При місячному сяєві отроки знесли товар з корабля, викочували бочки й переносили мішки з поживою, збрую, приладдя. Накінець спустили щоглу й покрили судно шкіряним покривалом. При ранішньому припливі мали його витягнути на берег.
В обох хатах були поза великими залами ще й малі одрини, відділені деревляними стінами, призначені для ватажків. Туди перенесли все майно Торварда, Фрегдізи й Володимира.
Десь коло півночі працю покінчили. Торвард і боярин сиділи на колоді біля воріт хати і дивилися на відблиски місячного сяєва на темній воді ріки й далекої затоки. Було тихо й тепло, а легкий східний подув заводив у гіллі кедрів тужливі пісні.
 — Снорразони, видко, не впиралися перед відпливом і приїдуть аж завтра! — сказав боярин.
 — Вгорі над рікою, — докинув Торвард, — п’ятсот кроків відсіля, є ще друга, більша галява. Там була давніше шопа, в
якій копчено рибу, але згоріла. Оттам нехай Снорразони поставлять собі хату. Зрештою, се не наше діло. Ми будемо тут ловити рибу, поїдемо на Стравмай, а там і влаштуємо один корабель у Браттаглід. З весною переїде сюди, певне, ще дехто, то він і займе хату Снорразонів.
 — А що ж вони на се скажуть? — зацікавився боярин.
 — Ах, їх тоді вже не буде! — засміявся варяг.
V
Щойно другої днини наспіли Гельге й Фіннбоге і зразу бажали причалити біля стану Торварда й Володимира. Та Фрегдіза показала їм руни свого брата на одвірках і порадила осісти на галяві в місці, де ріка випливала з озера.
Гельге страшенно озлобився, одначе Фіннбоге затулив йому рот рукою і до сварки не дійшло.
 — Через ліс прорубана стежка, — пояснювала Фрегдіза, — треба її тільки прочистити. Там, де була сушня, лежить ще чимало готових нарубаних пнів. Ми пошлемо вам десять топорів, — тут моргнула на боярина, — і за два-три дні будете маги хату, кращу за нашу.
 — Се буде, без сумніву, добре, — вдалося вкінці заговорити Гельге, — все ж ми сподівалися, що одразу поїдемо по скарб, а щойно тоді станемо збирати припаси на зимівлю чи вивіз.
 — О, хитрі-прехитрі затії карликів! — засміялася Фрегдіза, наводячи слова відомої пісеньки. — Чи гадаєте, що мужва захоче працювати, маючи повну сумку золота? Потім прийде зима, начнеться пиятика і гра в кости, а тоді щодень криваво сходитиме сонце над Ляйфрбудіром. Ні, Гельге, скарб викопаємо і привеземо за день перед виїздом корабля з вантажем.
Лице варяга на такі слова тямучої жінки заясніло.
 — На Фрею! Правда на вашому боці, — всміхнувся, — ь навіть Одін не зможе вдержати згоди і злагоди між вибранцями Вальгаллі.
 — А втім, — докинула Фрегдіза, — я радо віддала б вам J одну з хат, та в нас є гість, а гість завсігди перша особа в хаті.
 — Саме про сього гостя бажав би я поговорити! — насупився Гельге знову. — Згідно з нашою умовою, ми мали ' привезти зі собою по тридцять мужів, тим часом у вас на І одинадцять мечів більше, ніж у нас. Се вже не зломана умова, і а просто зрада та й годі!
 — А чи пам’ятаєш ти, сину Снорре, той вечір у Новгороді I рік тому? — втрутився до розмови Торвард, що стояв поруч, опершись на довгий варязький меч. — Вальдемар міг теж узяти зі собою не десятьох, а тридцятьох гриднів, то й що сказав би ти тоді? Ми чотири всі рівні собі у правах та обов’язках. Немає в нас конунгів, ні ярлів. Самі ми ярли — і ти, Фіннбоге, і Вальдемар, і я!
 — Вальдемар не нашої крови! — докинув Фіннбоге.
 — А ось добудь меча, то він тобі покаже, яка в нього кров, або ти покажеш йому свою, а тоді вже порівняємо.
Володимир спалахнув.
 — Сини Снорре справжні ведмеді! — втяв різко. — 3 усіх бортей жерли б мід, та як прийде пасічник, то вони в ту саму хвилю на задні ноги. Торвард діло говорить. Відколи світ світом, ніхто ніколи не питав у нас хороброго: «Якого ми роду?» Він кождому браг, свояк, гість, друг, тільки боягузові — ні!
 — І зрадникові чи брехунові теж ні! — плюнув з досадою Торвард. — Тут не те важне, що ви про нього думаєте, або я, чи він про вас, а те, кільки нас тут усіх для спільної оборони! А так усі три гурти самостійні, і кождий має по змозі дбати про припаси збіжжя, вина, шкір, меду, воску, риби, м’яса і дерева, а все надбання має йти до рівного, поголовного поділу між усіх учасників виправи. Такий був зміст нашої умови, а питання про кров чи вдачу того чи другого — зайві!
 — А чи казкові твої скарби, Торварде, теж підуть до поголовного поділу? — з глумом запитав Гельге.
 — Відомо! У сьому ніхто не сумнівається. Чи ж не на се ми зібрали таку велику ватагу, щоби боронити, коли треба буде, золота? Хто доживе до зимових холодів, той дістане свою пайку золота, як і усього другого!
 — Коли ж гадаєте поїхати по скарби? — спитав Фіннбоге, що ні словом не відповів на натяки Торварда.
 — Восени, після збору винограду!
Швидко глянув боярин на варяга. Він чув, що восени віють на водах Вінланду північні вітри і страшні хуртовини розбурхують море. Торвард бажав, очевидно, відвернути увагу союзників від золота, щоби їх використати, обманути і накінець убити без перепони.
У найближчих днях стукали в пралісі сокири. їх аж сорок було в руху, а на галяві, неоподалік Ляйфрбудіру, на очах росла із грубих кругляків рубана хата. Оба кораблі були забезпечені в пристани, і всі зайнялися спокійно працею. На місцях, вказаних Фрегдізою, розставлено трьох вартових з рогами, звук яких чути було на півмилі. Десять новгородців ловило рибу в ріці, і рибалки захоплювалися її величиною та кількістю. Боярин піддав гадку, щоби виплести кошики та
наробити човнів з березової кори. Серед веселого гамору рибалки взялися за діло.
Варяги Торварда пішли в ліс зі своїм ватажком, і тільки чотирьох слуг лишилося з Фрегдізою лагодити обід для усієї мужви. Володимир і собі пішов за варягами. З подивом він дивився на пущі Вінланду, такі схожі на руські, та водночас такі зовсім відмінні. Біля яворів та кленів шуміла тут кедрина, поруч в’язів та тополь чорніли могутні пні гікори, зеленів сумах, а все те обвішане було гронами винної лози й тернових ліан. Ідучи лісом, він наскочив нараз на стежку, прорубану в чагарнику топором. На прорубах деревно було ще вогке, обрубане гілля ще зелене. Стежка йшла просто на північ, а в ній виразно бачив боярин сліди кількох людей. Без вагання пішов за слідами, розгортаючи руками поперерубувані ліани, гілки орішника та дикої черешні. Нагло крізь сплутане гілля стало просвітлювати щось велике темно-сіре.
«Скали!» — майнуло в нього.
Жваво підбіг до них і став спинатися по кам’яних зломах, поки не опинився на кам’яній гряді. Перед ним розвернувся величавий вид на ліс, що по обох боках спускався аж до моря. Значить, Ляйфрбудір лежав на півострові, і просто на схід поблискували морські вали, які східний вітер приганяв до берега. Вони були зеленаво-сині, дорисовані смугами білої піни та золотавих рефлексів сонця. Мимохіть задивився боярин на величний краєвид, коли нагло помітив якийсь рух на тім боці скал. Се верховіття якогось високого дерева хиталося туди й сюди, наче правила ним людська рука. Воно було куди вище за сусідні дерева, і боярин умить зрозумів, що його зрубують.
«Видко, знову якийсь злісний план варягів, — погадав боярин. — У безлюдді далекої чужини вони тільки про те гадають, як згнобити і знищити співплемінника, ба, навіть спомин про нього втопити в безвістях. Гей, далеко ти, Руська земле, далеко й ви, добрі, білі боги...»
и — Молодечим, скорим кроком пустився боярин у гущавник по тому боці гори, а що поземелля опадало стрімко, то й швидко найшовся над потічком, недалеко місця, де перед хвилею бачив дерево, що його зрубували. Він почув стукіт сокир, а по хвилині говір людей. Підкрався нишком і побачив на землі довженний стовбур і чотирьох вагярів, що витесували з нього днище. На свіжому відземку сидів Торвард з луком на плечах та ратищем, устромленим поруч у землю. Біля нього лежав мішок з харчами. Вираз обличчя був задумливий, поважний та водночас грізний.
 — Ладить вікінг «змія», — зажартував боярин, — потерпайте, скрелінги і боягузи!
• 291
При сих словах став перед товаришем з піднятою рукою, мов скальд, що оспівує подвиги героїв перед зібраними слухачами. Та в тій хвилині, наче вжалений гадюкою, зірвався з місця Торвард і вирвав із землі ратище.
 — Гей, вік ..! — закричав хрипло, урвав, а там і засміявся. — Пробі! Як злякав ти мене! — відповів. — Я гадав, що се один із тих... — Тут указав рукою в той бік, де лежало озеро.
 — Навіщо тобі ще друге судно?
 — Наш корабель добрий до далеких виправ. Для прибережних прогульок треба легшого, на три до шість пар весел. Добрі були б і наші човни, та вони потрібні рибалкам на озері і в затоці...
 — Ага, то ти хочеш...
 — Аякже! Саме найкращий час. Поки Снорразони збудують хату, скрині мусять бути дома. Пізніше зачнеться збір вина, меду, воску, дикої пшениці, шкір — тоді всі ліси будуть повні цікавих очей та говірких уст. Тому саме тепер Азбранд збудує судно, а твої люди поїдуть з нами на Стравмай.
 — Чому ж саме мої?
 — Тому, що Фрегдіза мусить мати всіх своїх гриднів під рукою. Інакше вона сама згине, і ми, вертаючи, впадемо тільки в пастку. Гельге та Фіннбоге — „добрі моряки, вони добре запам’ятали собі шлях у Вінланд. їм проводатарів не треба...
На двох кізлах варяги різали пилами дошки, а поруч лежали куплені ще в Гренланді готові ребра. Азбранд мусів їх тільки пристосувати до днища й обшити обгиналками. Дві чималі бочки смоли привезли сюди човном ще вночі, і вони лежали біля устя річки, покриті гіллям.
 — Коли їдеш на Стравмай? — спитав Володимир по хвилині мовчанки.
 — їдеш? Ні, їдемо — ти і я!
 — Я? Навіщо мене там?
 — На те, щоби ти побачив золото і знав, скільки його. Тобі належиться третина приділу твоїх людей, тобто одна десята всього, а пізніше дістанеш ще четвертину приділу Снорразонів.
Боярин неохоче знизав плечима.
 — Як же ж ти залишиш Фрегдізу саму в Ляйфрбудірі?
 — Ха-ха! Ти, брате, хіба не знаєш Фреґдізи! Се кров старого Еріха Равде, се дух, твердіший від тих скал, що над нами. На Гель і Норни! Не бажав би я мати її ворогом!
 — Так коли саме їдемо? — вдруге спитав боярин.
 — За десять днів увечері, а на тринадцятий будемо плисти назад, якщо Норни не випряли нам іншої долі.
Самітно вертав Володимир у Ляйфрбудір після обіду із Торвардом та його гриднями, а думки його були невеселі. Відлюддя первісної, людиною не споганеної природи, що завсіди наповняло його серце розкішним почуттям дозвілля та волі, тепер видалося йому лячним, грізним, ворожим. Наче ворожі руки, висіло над головою мандрівника гілля чужих формою і барвою дерев, а з пітьми гущавника віяло пімстою і злобою. В міру того, як наближався до пристани, узлісся рідшало, зате грубшали довкола стовбури зелених велетнів. Раз у раз ввижалося йому, що з-поза стовбурів вискакують вороги, прибрані в довгі пера, то знову лісовики з довгими бородами та зеленим волоссям, то темні біси з рогами та кривими ногами. Хоч боярин не боявся ні ворогів, ні нечистої сили, але гидився нею, як гидяться ропавкою чи черв’яком. Він почував себе чужим у сьому варязькому середовищі, що охопило його звідусіль непереможною силою. На Дажбогових землях у Новгороді навіть варяги були людьми. Зате тут, у безвістях чужини, навіть він, новгородець, ставав варягом. Не було тут теплої, запашної одрини Доброслави, не було її добрих, синіх очей, не було грубого черева сусіда Коснячка, його ситого, пивом та салом вимащеного реготу та веселих, а то й сороміцьких співанок гриднів. Близькі сутіни клалися під склепінням дерев, з дупла вилітали пугутьки й лилики, з-над моря доходили крики водяного птаха, що кінчав вечірні лови й летів ночувати на Фурдурштранд і Стравмай. В лісі починали обзиватися койоти, а сам ліс горів огнями золота й крови. Від сходу приносив вітер далекий гомін прибою.
На галяві Ляйфрбудіру у дверях хати стояла Фрегдіза, як завсіди, гарна, велична, горда.
 — Ти на лови ходив, Вальдемаре? — спитала його.
 — Ні! Деколи добре побути чоловікові на самоті. Щойно тоді може він збагнути всю вагу долі та стійкість життя.
 — Ба! — згірдно махнула рукою красуня. — Вагу долі почує кождий на собі у свій час. Вона впаде на нього скоріше чи пізніше ударом меча чи сокири та встелить йому шлях між вибранців Одіна. Коли ж ні, то ще завсіди зможеш під гомін прибою перетяти жилу, щоби «солом’яна смерть» не завела тебе у тьмавий Нальштранд. А чого варте життя, якщо не можна осягнути наміченої ціли, добути бажаного щастя або пімстити нанесену кривду? Га-я! Не з таких ми, щоб зрікатися чого-небудь!
 — Ось воно що! — підтакнув боярин, але від слів Фрегдізи повіяло на нього холодом.
 — Сьогодні Торвард поклав на днище нового «змія», — говорила далі молодиця.
 — Знаю! Я був у нього, і ми умовилися.
 — То й гаразд! А ось зараз треба буде відкликати наших людей від Снорразонів і твоїх від води. Пора вечеряти. Сьогодні тільки ми двоє сядемо за стіл. Торвард не прийде.
 — Я сам піду кликати ваших гриднів! — відповів боярин.
 — Навіщо? Вартовий задує в ріг, то й вони прийдуть.
 — Не гадаю, щоби се було добре. Гельге може підглянути, що в нас не вся мужва ночує вдома, а там згодом і вистежить, де ділася решта та що вона та робить.
 — Ах, я й не подумала про се! Твоя правда, Вальдемаре? Іди!
Боярин пішов прорубом понад озером і, ще заки заграва згасла на заході, став серед робітників. Зруб великої хати був уже готовий і покладений на підвалини, що лишилися з давньої сушні. Теслі закладали саме прямовисні стовпи з видовбаними рівцями, а цілі стоси кругляків лежали поруч. Дещо дальше в’язав покрівлю новгородець Влучко. Збоку біля ватри сидів Фіннбоге з головою, спертою на руки, і глядів у огонь. Гельге пильнував слуг, що саме відставляли від огню казан і наверчу вал и бочку з пивом.
 — До мене, гридні Торварда! До мене, Влучко! — закликав на своїх боярин, і вмить зібралося біля нього з десять мужів.
 — Навіщо кличеш їх? — прибіг із запитом Гельге.
 — Вечеряти! Сонце вже сіло. Завтра будуть тут знову.
 — Як-то, навіть не даси тут повечеряти? Вони ж для нас трудяться, то ми й маємо їх нагодувати.
 — Ні, ми обов’язані дати вам десять сокир, а не десять ротів! — засміявся боярин. — До того ж, між ними є й русини, а вони не вашої крови, то й могли б вас занечистити, мов мерці живих чи живі мерців, не знаю вже, як там!
Гельге почервонів і відійшов. Володимир махнув рукою, і гридні, закинувши сокири на плечі, попрямували у проруб. Коли щезли за найближчими деревами, оглянувся боярин і побачив, що Фіннбоге встав і витягнувся на увесь зріст.
VI
Відмова участи у вечері була, властиво, важкою образою, і Торвард, а то й сам Володимир були б відповіли на таке мечем. Гельге, як купець, сього не вчинив, але боярин знав, що з того часу Снорразони бачитимуть у ньому ворога. А що воно добре знати, куди йде ворог, що робить та що задумує, тому після сотні кроків пустив гриднів самих, а сам зійшов з прорубу в ліс і заховався за стовбуром. Не минула хвилина, як від озера почувся тихий, повільний та важкий крок.
«Фіннбоге!» — погадав боярин.
Прорубом ступала звільна темна стать, похилена дещо вперед. Голова була кругла — у старшого Снорразона був шкіряний чіпець на голові, а не шолом...
 — Стій! — гукнув боярин і поклав руку на плече нічного мандрівника, коли сей зрівнявся з його деревом.
 — Геть! — закляв Фіннбоге і подався взад.
Він сопів і стиха побрязкував мечем, видко, бажав добути його з піхви.
 — Ти, Фіннбоге, правда? — питав боярин.
 — Пробі, Вальдемаре, ти злякав мене! — прохрипів варяг.
 — А ти чого вибрався в темну ніч, та ще й на сей бік? Тут немає ні добичі, ні ворогів. Навіщо ж нас слідити?
 — Немає, кажеш? Ти або сам не знаєш, або брешеш свідомо.
 — А ви то правдою живете?
 — З тобою — так!
 — Саме се неправда! Я ж не вашої крови, ха-ха-ха!
 — Так ти волів би, щоби Гельге лукавив із тобою? Ми тебе шануємо, тому й не хочемо, щоби ти терпів не за свої вчинки. Гельге бажав тільки вилучити тебе із тяжби.
 — А чому він лукавить із Торвардом?
 — Як-то, ти не знаєш, що між ним а нами є кров?
 — Справді? Так чому ви їхали з ним у безвісти, коли знали, що ніяка вира не злагодить його гніву, не окупить пімсти?
 — Ха-ха-ха! — зареготався варяг. — А хто ж береться йому платити виру? Хіба не ми? А чому їдемо, питаєш? А за чим їде вікінг у чужину? За наживою, за золотом, за землею, а все те є тут. Кілька ударів мечем оплатить прибуток ущерть! А вважай, щоб який із тих ударів не дістався тобі та твоїм, якщо надто тісну спілку заведеш із Торвардом. Поки що ти нам друг...
 — Я друг йому і вам, — відповів боярин, — і тому не дозволю, щоби ви одні одних підглядали. Так роблять тільки зрадники і боягузи, ромеї або скрелінги.
 — Отже, ти бажаєш стати ворогом і Торвардові, і нам! Хто любить усіх, той не любить нікого. Се ясно!
 — Я буду завсіди ворогом тому, хто стане ворогом мені!
Фіннбоге закляв удруге:
 — На Тора! Я остерігаю тебе, а ти погрожуєш?
 — Сам про те бажав я тебе поспитати, — засміявся боярин.
 — Ага, то ти остерігаєш нас! Перед ким, перед чим?
 — Саме перед мечем! Погадай, що було б, якби оттут на моєму місці стояв Торвард, Азбранд чи Грімольф? Кождий
із них ударив би мечем, і ще сеї ночі сплили би кров’ю білі бруси вашої домівки.
 — Так, на Одіна, так, се правда! Щойно тут бачу, що ти мені не ворог, бо нагадав мені се. Але кажи, чи Торвард не задумує напасти на нас або нас обманути? Я поділюся з тобою всією добичею Ульфразона, якщо ти держатимеш мою руку. Присягаю тобі се на...
 — Мовчи, крамарю! То ти гадаєш купити мене на підлу зраду? Не стане в тебе на се золота, хоч би ти запродав у неволю себе і своїх.
На диво, купець і сим разом не спалахнув гнівом.
 — Вибачай, достойний боярине, але я гадав, що коли ти остерігаєш мене, то ти зі мною проти тих там...
 — Ні, Фіннбоге, ти помилився! Крамар убив у тобі вікінга, так як вікінг убив у мені купця. Тому й ми не порозуміємось. Та доволі! На мене ждуть! Іди до своїх, а в майбутньому не мишкуй оттут, бо, на Перуна, підійму на ноги всіх!
Кроки Фіннбоге затихли у віддалі. Боярин добув меча і пішов за ним, поки не побачив обрисів його постати на тлі заграви від огню. Тоді завернув і на ходу витирав меч полою від нічної вологи. Та не пройшов і двісті кроків, як в темряві почувся шепіт:
 — Се ти, боярине? Не бійся, се я  — Фрегдіза!
Юнак почув, що кров вдарила йому. До лиця.
 — Так, се я! Ти чула розмову? 
 — Чула. Ходи вечеряти! Ось і ти сам побачив, що сих людей годі міряти нашою мірою. їх беруть для безпеки, як ловецького пса, але душу їм не продають. Але ти повинен був ударити, раз він тебе бажав купити. Сього вимагала від тебе честь героя...
 — Може бути, що вимагала честь вікінга, та я не вікінг — не велів мені розум. Чи я мав зробити саме те, перед чим бажаю перестерегти вас? Поки Торвард не верне із Стравмаю, кожда сварка була б божевіллям. Адже побитися можна було вже на скелях Гуннберга.
 — Твоя правда, вибач! Я жінка, в мене все просте, ясне, безсумнівне!.. Ходімо швидше, а то ще піде плітка, що жінка Торварда з чужим парубком уночі по лісі ходить.
 — Ба, не знаю, чи вернув би той парубок домів після зустрічі з тобою, — зажартував боярин.
 — Хто знає, може, вернув би ся з перемогою, а може, й ні!
 — Якби щодо сього був сумнів, то не було би пліток! Засміялися.
Кілька найближчих днів кипіла у Ляйфрбудірі праця на всі руки. Володимир велів слугам копати на морському березі
пастки на живу рибу, якої чимало наносив кождий приплив. Після відпливу можна її було вибирати руками з мілкої води. Таких пасток викопали люди боярина десять, а там почали сушити і коптити улов. Зате Влучко і дев’ять варягів ходили щоднини вранці у посілля Снорразонів і помагали його будувати. Ввечері вертали домів, поки п’ятої днини не скінчили будови. Дві ночі було чути з-над озера п’яні крики гриднів Снорразонів, що бенкетували, співали, вигукували, реготали. Сьомої днини вернув Торвард і повідомив, що судно вже готове й лежить на валках, заховане від людських очей. Азбранд та його чотири помічники викінчували його, ставили снасти і заливали щілини смолою.
Другої днини оба Снорразони, Торвард і боярин зійшлися на березі ріки, де ще в часах Ляйфра варяги зарізали були в жертву Торові кізла. Ще й тепер висів його череп на дубі, що отінював се місце. Нарада була коротка, а ціллю її був розподіл праці. Люди Снорразонів мали збирати виноград та дику пше4-ницю на північ від озера й ріки, а Торвардові гридні — на південь, в околиці, де було колись посілля Торфінна Карл-зефні. Новгородці мали за сей час наловити й насолити лососів, а старий Грімольф з кількома людьми обох партій мав іти в дальші ліси на захід.
Верем’я було, змінне. Хвилинами пекло сонце дуже сильно, то знову зривалися вітри й бурі, по пущі гуляв Громовик. Накінець надійшов день побіди Бальдура над темрявою, день Купала. Загорілися огні біля хат, над затокою і озером, високі, яркі. На жаль чи на щастя, не було у варягів, дівчат. Ні один меч не вискочив із піхви, а любовні пісні, що їх співали гридні при огні, були поважні, навіяні сумом і тугою... Розмови крутилися коло робіт, що їх уже виконали або мали виконати. Тільки молодші, зібравшись у гуртки, згадували родину, знайомих дівчат, гаразди й болі далекої Норвегії. Ісланду, Гренланду, Білого Озера, Новгорода і Пскова. Боярин розказував Фрегдізі про обряд вінків, що їх парубки та дівчата пускають за водою у слов’янських землях на ворожбу долі. Умить виплели всі грубі вінки із зеленого чагиння, понакладали на них ріща й попідпалювали. Передом плив вінок боярина, за ним вінки Снорразонів, далі вінки Фрегдізи й Торварда. Перший розгорівся ярко й поплив швидко, скачучи по хвилях ріки, поки не щез за закрутом. Два другі плили поруч себе, але згодом один наїхав на другий, і далі попливли вже оба разом, аж зачепилися об якусь кореняку. За часочок наспів вінок Торварда і теж зачепився за них, та накінець наїхав на всі три вінок Фрегдізи. Він сильно вдарив об вінки Снорразонів, так, що оба погасли. Заколихався і третій, але не потонув, а там оба вінки, обігнувши кореняку, пропали за закрутом. Боярин засміявся, але не хотів сказати, що означають сі вінки на воді.
 — Мій поплив швидко на схід, так як моє серце тікає в Купальну ніч на схід, над синій Ільмень! — сказав.
 — А наші? — з острахом допитувався Гельге.
 — Ваші лишилися тут, бо ваше серце, видко, зв’язане з Вінландом і не тужить за нічим, чого немає тут.
 — Справді, ми й не гадаємо вертати настійно в Естфйорден! — відповів Гельге.
 — І не вернеш! — дійшов до слуху боярина шепіт Фрегдізи.
Уже сіріло на сході, коли Фіннбоге й Гельге відійшли на озеро. Також люди Торварда пішли спати. Боярин устав.
 — Кому Купальна ніч, кому — самота й туга! — сказав, прощаючись.
 — Годі ж бо, — засміялася Фрегдіза, — один бере своє щастя зі собою, другий лишає його вдома. В обох випадках винуватець горя — сама людина.
 — Так, справді! От хоч би я і Снорразони!
 — Як-то?
 — Вони оба згинуть ще в сьому році, я поїду сам-один домів, а ви лишитеся побідниками.
 — Відкіля в тебе таке знаття?
 — Таке виворожили вінки. Доля! — відповів боярин.
 — Спи спокійно, друже, — став прощатися Торвард, а його сірі очі якось дивно лагідно спочили на гарному лиці юнака — спокійно і довго. — Завтра під вечір виїздимо на Стравмай: я, ти і твої люди.
 — З твоїх ніхто?
 — Ні! Вони всі мусять сторожити мого щастя тут!.. Дивуєшся, шал не боюся їхати з вами сам-один? Не дивуйся. Безпечніше мені з вами, ніж із моїми гриднями. У нас, бачиш, навіть боги продаються за золото, а у вас ні! Ось що!
 — У вас — боги, у нас — тільки волхви! Та люд свище на одних і других. Старих богів виволочили в болоті, вибили палицями й вкинули в Дніпро, а нові нюхають ладан і бовваніють зовсім так, як давні. Нові волхви теж дуються не гірше давніх. Хто купить їх за гроші, того вони й боготворитимуть. Підліє світ та й годі! Але твоя правда, Торварде! Ти між нами безпечний, бо тебе боронить давній закон звичаю, установлений людьми, без богів та волхвів...
. Уранці захмарилося небо, і при легкім південно-східнім вітрі впав рясний, теплий дощ. Пізно повставали зі сну варяги, тільки один боярин побудив своїх людей ще раніше й велів усім ладити збрую та морські нагортки з грубої повсті. Після обіду Торвард із Влучком та трьома теслями пішли до таємної пристани, за часок пішли туди Азбранд з трьома іншими новгородцями, накінець сам боярин з рештою. Ніхто з варягів не гадав, що сі прогульки мали незвичайну ціль, і кождий зайнявся власним ділом. Морських нагорю к уживали також при ловецьких виправах та при нічній ловлі риб, так що ніхто і не спитав, куди ділися новгородці. Під вечір вернув Азбранд і сказав, що оба ватажки пішли оглянути півострів, на якому У віддалі трьох днів дороги від Ляйфрбудіру гніздилися тисячі едредонок. Щойно тоді заворушилися варяги, бо думали, що самі новгородці загарбають усі користи сеї виправи. Одначе Азбранд заспокоїв їх, що русичі — їх товариші на рівному праві, а їх здобутки йдуть до рівного поділу. Та не встигли варяги як слід призадуматися над тим, яке відношення русів до них, коли нагло почули від озера звук рога на тривогу: чотири коротші удари і п’ятий довгий, протяжний.
 — Скрелінги! — закричали всі в один голос.
 — Га-я! Вікінги, до зброї! — звучно понісся поклик Фрегдізи.
Умить робітники стали воїнами. Островерхі шоломи сіли на головах, забряжчали кольчуги на грудях і плечах, червоні щити заблищали на лівих раменах. Азбранд узяв ще другий, білий, і двадцять мужів подалося прорубом над озеро. Фрегдіза остала з десятьма гриднями в Ляйфрбудірі, щоби приготуватися до оборони. Гридні поздіймали в’язки стріл та ратища, що висіли в димлі під покрівлею, понатягали тятиви на луки і ждали на поклик до бою. Фрегдіза теж накрила золотисті кучері блискучим шоломом, надягла перетиканий сталевими перснями повстяний каптан і прип’яла до боку меч. її очі палали бойовим завзяттям, а уста всміхалися до божественної Гільди.
 — Валькірія, Валькірія з нами! — гукав молоденький Арне Грімольфзон і в бойовому захопленні вдарив мечем об щит.
Одначе намість бойового поклику прибіг від Азбранда післанець, що прохав краму на обмін. Приніс теж червоний щит назад на знак, що сим разом бійки не буде. Погас огонь в очах Фрегдізи, відклали збрую вікінги, і тільки слуги понесли крам над озеро. Фрегдіза з мечем при боці пішла за ними.
При пологому березі стояло яких двадцять чималих човнів з буйволячої шкіри, а оба їх кінці були загнені рогом угору. У кождому човні лежав посередині великий баль, завернений у шкіру оленя або буйвола. Біля човнів крутилося чимало малих на зріст, одягнених у крашені шкіри жінок та надів, а то й зовсім голих, гарних чорнооких дітей. Біля них віночком лежало кільканадцять худих, на вовків схожих собак, та ні
вони, ні жінки, ні навіть діти не робили звичайного гамору. Жінки розводили ватри, а діти їли ягоди, і водночас усі поглядали раз у раз на зборище мужів, що відбувалося за кільканадцять сажнів дальше, біля хати Снорразонів на горбі. Отам чоловіки посідали в півколо, а посередині півкола по високо підв’язаному чубі можна було пізнати ватажка. Чуб сей прикрашували вірлині пера, а інші скрелінги мали у волоссі пера ріжних птиць, хвости ріжних тварин, ведмежі й вовчі уха, шкури гадюк та лискучі скельця. Усі були до пояса голі, на шиях усі мали малі мішечки та люльки. На грудях і лицях видніли татуйовані риски та коліщата, а за поясом стриміли кам’яні топірці і такі самі ножі в роговій оправі. Біля кождого скрелінга лежав лук, сагайдак зі стрілами та тризубець на рибу. Напроти ватажка скрелінгів засіли оба Снорразони, а за ними розсілося теж півколом п’ятдесят гриднів зі скринями та звоями. Вони нишком балакали і посміхалися з поважних лиць скрелінгів. Найстарший між ними, ватажок, промовляв поволі, з надумою, причому вказував на небо і на море, на себе й варягів, накінець видув зі своєї люльки кілька клубів гризького диму і подав люльку Фіннбоге.
 — Кури! Скажи щось і передай братові! — криюаула в сей мент Фрегдіза, підійшовши ближче.
Вона пізнала одразу, що се не ті самі скрелінги, яких вона бачила у Гренланді чи Гельмоланді, а інші, зовсім схожі на тих, що мало не побили Торфінна Карлзефні та його дружину. Тому веліла гридням відразу поважно поводитися, щоби не дратувати чужинців. Вона, бач, не бажала ворожнечі, ні бійки в час відсутности Торварда й боярина, бо знала, що Снорразони з усіма гриднями не встоять перед напором кількасот ворогів, хоч би вороги мали тільки дерев’яні дрючки.
Кілька старших гриднів Торварда, що добре пам’ятали бійку в лісі та кам’яні кулі на жердках, послухали її відразу та й замовкли. Вони не посміхалися, ні не розбалакували про дивовижний вигляд скрелінгів та про їх незрозумілу гортанну мову. Але і Фіннбоге слухняно взяв із рук ватажка трубку і потягнув із неї клуб терпкого диму. Вмить його очі зайшлися сльозами, горло стиснулося і йому стало моторошно та м лісно.
 — Побий, Одіне, своєю силою поганців, проковтни їх, Фенрісе-вовче, щоби вони у гноївці поздихали, щоби їх проказа зжерла з їх смородом — поганню! — Тут підняв заплакані очі на небо і віддав люльку братові.
Як тільки вся церемонія скінчилася, почався обмін. Варяги розгорнули сувої барвистого сукна, розклали коробки
із металевими бляшками, ріжнобарвними скляними коралинами мосяжним дротом, дешевими залізними ножиками, дзвіночками та всіляким дрантям. Скрелінги аж ахнули від захоплення, але розглядали крам повагом, як личить зрілим людям. Оглянули, поклали все на свої місця і принесли свій товар: шкірки білок, куниць, соболів, росомах, скунсів, бобрів, видр, рисів, пантер, ягуарів, лисів, вовків, ведмедів, оленів, буйволів. Почався торг, помітний тим, що ні одна, ні друга сторона не говорила при сьому ні слова. Усе потрібне собі показували торговці на пальцях рук або на дерев’яних лічилах з нарізаними карбами.
З цілою безоглядністю використовували варяги недосвідність дикунів і за крам, що не варт був і сотні білок, зібрали цілу гору цінних шкурок і шкір. Коли Азбранд пізно ввечір обчислював бариші, дійшов висновку, що сей один день торгу окупив усі витрати на виправу. Зате гридні були невдоволені й казали, що люди Снорразонів зібрали більше добра від них та що кілька разів дуже вороже відзивалися до тих, наче до суперників у торзі. Видко, що ні одні, ні другі не думали вже навіть про спільноту та поділ баришів у майбутньому. Дехто з гриднів відгризався, і бойовий настрій згодом охопив молодших. Та тоді Фрегдіза, що вечеряла з Азбрандом і Грімольфом окремо, ударила рукою об стіл і сказала:
 — Хто осмілиться сіяти ворожнечу між людьми Снорразонів а нами? Коли прийде час, Торвард, боярин Вальдемар або я — дамо знак! А поки що мовчіть усі і зберігайте міф і згоду!
Всі замовкли. Визначили чергу вартових, а там усі, хто не був між першою чергою, пішли спати.
VII
Тоді, як у Ляйфрбудірі гридні Торварда й обох Снорразонів як могли обманювали наївних вінландців, судно Торварда й боярина плило на схід з легким подувом західного вітру. Судно було легке, мало низеньку щоглу та трикутне вітрило, а дно було плоске. Зате боки були обшиті грубими в’язками очерету, так, як звикли обшивати свої човни русичі. Тому воно сиділо на воді і плило швидко, мов водяна птиця, і навіть залите водою не тонуло. Було відкрите, тільки ніс і корма вкриті палубою, під які складено їжу, плащі, збрую та знаряддя. Біля керма сиділи Торвард, боярин і Влучко, гридні спали здебільшого біля дульок. Два тільки вартували: один на носі розглядав море й небо, інший пильнував вітрила.
Було вже близько полудня, коли вартовий повідомив, що бачить ріг Кяларнес. Довгим, на гак схожим півостровом викинулася тут земля у море, а судно саме давало дорогу від його насади до загненого кінця, наче по тятиві лука. У сьому місці вістря гака ділило хвилі океану, несені полярною течією на південь.
 — Над рогом по тому боці — прибій! — показав рукою В лучко.
І справді: з-за рогу підіймалася хмарка з розбитої на пил води.
 — Отже, за рогом повинен бути сильний північний вітер, — зрадів Торвард, — а як так, то завтра ввечір можемо бути на Стравмаї!
Та поки добилося судно до рога, вітер заснув, а хвиля припливу відкинула судно знову на захід. Треба було взятися за весла, щоби триматися хоч би на місці проти напору. Замість на схід судно повернулося на північний схід, у бік берегів Маркланду. Аж до відпливу, тобто півднини, змагалися моряки з хвилями, одначе вдержалися тільки на висоті рогу й не дали себе занести назад під Ляйфрбудір. Та як тільки настав відплив, почули моряки перші пориви вітру з півночі, водночас судно спливло на схід і минуло ріг. Потужним крилом ударив холодний вітер об вітрило, і довга хвиля океану кинула судном, мов лушпиною. Почався звичайний танець плоскодонного судна по бурхливих валах. Але Торвард велів повернути кермо праворуч і притягнути шкот вітрила до правого борта, і ось судно випрямилося та рівним ходом стрілою помчало на південь.
Рівненько тяглося зовнішнє узбережжя Кяларнесу, немов справді днище судна; від того й назвали його колись Ляйфр. Відплив відслонив водночас широку смугу білого піску, за якою безпосередньо починався ліс. Над білою стрічкою із криком та скиглінням підлітали хмари морських птахів. Вони визбирували на піску залишених відпливом тварин або відбирали здобичу одні від других. Також гридні боярина взялися ловити рибу, опісля обідали, нарешті посідали на кормі й завели пісню. Весело плилося їм під свіжим подихом півночі. На півдні стояв на небі блідий місяць у першій четвертині, а над лісами, ген далеко на заході, сідало сонце.
Течією і вітром гнані хвилі несли судно легко й безпечно, а коли настав вечір, приплив самочинно підганяв його до берега. Склавши руки на грудях, Торвард сидів із боярином на кормі. Була се одна 3 тих хвилин, коли моряк може довірити себе й судно волі Одіна. На кермі сідає тоді Егір, щораз то інший з виду, та завсіди молодший, гарний, чарівний, а дівчата-русалки, дивлячись захоплено на його божественне лице, несуть судно, як пушинку.
Стемніло зовсім, і тільки непевне світло місяця ледь сріблило вершки валів. Вітер повернув на північний схід, та водночас подужчав так, що треба було трохи спустити вітрило. Саме тоді просто перед судном на овиді вималювався плоский, ледь піднятий над рівнем моря клаптик суші.
 — Стравмай! — показав рукою Торвард.
 — Невже? — зрадів боярин.
 — Як були ми тут востаннє, була весна, — розказував варяг. — Тепер не буде там уже ні пуху, ні яєць, зате багато молодої птиці. От ми і відправимо гриднів на неї, а самі ! підемо по скриню...
 — Чому ж тільки ми оба?
 — Чому, питаєш? Тому, що кожда людина ласа на наживу. Недурно кажуть, що кождий гріш проклятий! Біля кождого скарбу кружляють незримі прокльони всіх, що бажали його добути, та не добули. А таких завсігди є більше, власником може бути тільки один щасливець. Ти хіба не знаєш сагу про перстінь Ніфлюнгів?
 — Знаю!
 — Так, бачиш, у ній є поза правдою ще й наука, рівнозначна з моєю. Я знав багато людей на моєму віку, бував і на теплих берегах синього південного моря, де цвітуть помаранчі, де родиться темне, солодке, смолисте вино й золота олива. Бував з людьми Ляйфра в білих морях Півночі, їздив не раз до Ірланду, Валії, Данії, Норвегії, Швеції, Біармії, на Русь, у Франконію, та ніде я не бачив, щоби хто радів щастям іншої людини. Дивлячись на чужі достатки, кождий заздрим оком поглядає на власника і думає тільки, як би то вкрасти, пограбувати чи виманити добро собі. Безіменний земляк, що дістав був гроші від тольтеків, відцурався усього, навіть престолу, і * повіз скарби додому. А я намість радіти поверненням вигнанця ограбував його і повіз, як раба, далі. Далі я обманув Торфінна й рідню усіх учасників мойого обману, що згинули в бою із скрелінгами, і загарбав для себе весь скарб. А ось тепер Снорразони й ми оба вибралися за грошем, та не на те, щоби добро поділити, а щоби союзників побити зрадою, використавши їх поміч. Хто ж заручить, що між твоїми людьми не найдеться сміливця, що двома ударами ножа позбудеться нас і покладе руку на проклятий скарб? Ось чому волію, щоби тільки ти і я відкопали скриню і принесли її на судно.
Довго мовчав боярин, поки відповів.
 — Мені здається, що ти правду кажеш, Торварде, та з сеї правди не кождому наука. Що люди ласі на скарб, се правда, але щоби у нас на Руси всі кланялися золотому ідолові, то
ні! Ось і ти поїхав зі мною, а не зі своїми, бо знав, що я не за наживою сюди подався. Я й моя дружина шукаємо вольної країни, де ожила б сила та слава давніх богів і людей у нас та в наших нащадках. Про скарб усім нам байдуже. Помовчав хвилину і так кінчив:
 — На жаль, бачу, що, незважаючи на приязнь, яка лучить наші народи, наші мрії ледве чи сповняться у злуці з вами. Оттут, на чужині, виходить людська вдача власне такою, як кажеш ти, і вона противна мені. Щойно тепер бачу, що Вальгаллі — се не Дажбогова левада! Прибувай до нас, Торварде, у Новгород, Полоцьк, Київ! Поп’ємо, заспіваємо, згадаємо давнє, помріємо про майбутнє нашої землі, — та тут, у відлюдді, не жити нам разом укупі! Гельге правду каже: я не вашої крови і не між вами мені місце!
Уважно слухав варяг слів новгородця.
 — Хвала Одінові, що не сотворив усіх людей на один лад, а то з’їли би один одного, мов вовки в пастці, — відповів. — У вас є теж сила, та немає у вас того, що в нас: завзяття супроти перепон чи ворога. Добрі у вас серця, м’які, щирі, яких немає ніде на світі. Вас поневолять волхви, князі чи чужі побідники, а ми з’їмо себе самі! А тим часом... подумай тільки: завдяки тобі зможемо відкопати скарб і покористуватися ним; без тебе се не вдалося б. Тільки твоя поява стримує Снорразонів від одвертого нападу, і тільки завдяки тобі кров моєї Інгріди впаде на їхні голови молотом пімсти. І саме тому я готов завсіди від дати тобі чи за тебе все майно, навіть і життя, начеб ти був моїм конунгом, а я твоїм гриднем.
Поклав руку на ручку меча, опісля на плече приятеля. В його словах звучала присяга, і в ту мить зрозумів боярин, що найшов собі друга на все життя та що під суворим виглядом грабіжника й воїна таїться глибоке почуття вірности і вдячносте. А Торвард говорив далі:
 — Не гадай також, що я бажав коли-небудь тебе обдурити. Я сам хотів тільки оглянути нові землі і дати тобі змогу звидіти їх, а там гадаю добути гріш на той рік. Оттоді вилаштую виправу уже не з сорока гриднями, а зі сотнею родин, товаром та слугами, так, як задумав се колись Торфінн. На Гель і Норни! Обдурюю тільки Снорразонів! Ти є, був і будеш мені братом, а твоє добро і щастя ближчі моєму серцю, як мої власні!
 — Марно виправдовуєш себе, Торварде, — усміхнувся боярин, — ніколи я і в голову не клав, щоби тобі не довіряти. Якщо бажав би я вже нині осісти тут, у Вінланді, то чи лишав би я був у Новгороді дружину і майно? Нізащо у світі! У нас, русів, рідня — свята річ! Життя вікінгів добре на рік-два, п’ять, але не назавжди. Я і мої земляки однаково мріємо про
тепле, вигідне, безпечне гніздо і жити можемо тільки там, де його можна звити. Якщо зможу се, лишуся хоч би й сам-один, якщо ні, то не знадить мене сюди й десять скринь тольтеків, не то що частина одної...
Судно в’їхало в тінь, що її кидав берег острова. Місяць заходив уже і за хвилину щез за горбком, яким підіймався острів понад рівень моря. Потемніло, і вітер загубився десь у віддалі. Вітрило опустили, і судно рухалося на веслах за вказівками Торварда до берега.
 — Ну, хлопці! Жваво! — покрикував В лучко при кермі. — Скоро буде відплив, а тоді лисого чорта з’їмо, поки торкнеться берега перед ранком. Ну, раз, два! Раз, два!
За хатою бузина. Бузина! Вийди, дівко, до човна! До човна! Човен гридня колихає, раз і два! Раз і два! Дівча хлопця обіймає, раз і два! Раз і два! — 
завели новгородці пісню і гребли веслами під жвавий її розмір, аж шуміла хвиля під носом судна, а бризьки летіли високо, коли піднімалися з води весла.
Нарешті зашурхотіло під днищем, і, мов на даний знак, гридні вискочили на пісок із гужами в руках. Витягнули судно вище на берег і міцно прив’язали до двох дерев, опісля нагнули щоглу, так що вода поклала судно на піску днищем до моря. Боярин велів розвести огонь, і по хвилині червоні блиски ватри заграли на вершинах чорних хвиль. На білому піску показалися темні цятки, що повзли з темряви до огню. Були се краби, яких надило світло ватри. Вмить половили їх гридні й покидали в багаття. Серед реготу й вигуків гридні заходилися біля вечері, але Торвард спинив їх.
 — Облиште се поки що, — сказав, — візьміть дрючки і смолоскипи та ідіть ось туди! — Тут показав рукою на темну смугу чагарники та високих трав. — Там гніздиться безліч всякої пташні, от і можете здобути собі і нам вечерю, куди кращу від солоної риби чи оленини.
Радо послухали гридні, і незабаром боярин і Торвард почули страшенний гамір, крик, ляскіт ударів, лопотіння крил та радісні вигуки, — знак, що лови вдалися.
 — Наша черга, ходім! — сказав варяг і, взявши заступ, пішов передом. Боярин мовчки взяв другий заступ і подався за ним.
Вони полишили ловців та ватру і поправцювали яких зо дві тисячі кроків праворуч, до велетенського, високого, бурями обламаного дерева. Воно стояло на горбі і видне було здалека. Одначе дорога, хоч недалека, була нелегка і, звичайно, клопітлива. Поза прибережною смугою починалися безпосередньо гніздища едредонок, качок і чайок. Деякі з них сиділи ще на яйцях і, не рухаючись з місця, частували ноги прохожих ударами дзьобів. Інші, що мали вже під крилами молодий виводок, настовбурчували пір’я й кидалися наосліп на напасників, інші врешті втікали, куди попало, наскакуючи на стривожених сусідів. Гамір і вереск вибухали раз у раз, мов у городі, на який уночі нападе ватага вікінгів. На щастя, сам осередок острова вкривав ліс та гущавина, де не було місця на гнізда, і тут не було птиці. Оба мандрівники зітхнули вільніше. На темно-сірому тлі неба чорніло обламане гілля лісового велетня, наче руки мертв’яка. Торвард зупинився і став кресати огонь. Швидко зайнявся жмуток сухої трави, а від неї смолоскип. При його світлі побачили під деревом купу гнилих галузок та листя, що могилкою вершилося довкола пня.
 — Се тут! — сказав Торвард і, встромивши смолоскип у дупло, став відгортати листя від пня дерева. Жваво помагав йому боярин, і по хвилі з-під листя показалася чорна, наче кабаном перерита, земля. Розкопали її й неглибоко, на які дві стопи нижче, натрапили на облізлу, вогку шкіру буйвола. Торвард нагнувся, розчистив яму й відкинув шкіру, під якою показалася чимала різьблена скриня.
 — Бери мотуз, брате! — сказав і мовчки перетягнули мотуззя попід дно скрині. Ледве видобули її з ями та оглянули при світлі скіпки. Була ще ціла, а завдяки шкірі, що її прикривала, жовте деревно навіть не зогнило. Обв’язали її сильно і крок за кроком понесли до човна, погасивши смолоскип. Відблиск ватри не давав їм збитися з дороги, якою уже раз ішли сюди, а злякані птахи не встигли ще заспокоїтись і вернути на гнізда. Тим-то і не було сим разом тривоги та крику.
Коли Торвард і боярин вийшли на узбережжя, при ватрі йшла вже праця на всі руки. Одні скубали гусей та качок, другі чистили їх і перемивали солоною водою, треті стругали рожни або рубали сухе гілля, що його назбирали на узліссі. Розмови, дотепи, сміх та крик зовсім заглушили кроки носіїв.
 — Воно краще буде, якщо ми самі занесемо скриню на судно! — спинився боярин на ходу. — Чим менше очей...
 — Твоя правда! Ходім! — не дав йому докінчити Торвард.
Нишком підійшли до судна, що лежало на боці, відчинили сховок на кормі, упхали туди скриню і приложили припасом, що ще залишився.
 — Уже можемо готувати припаси для зимівлі, а там подумаємо і про пімсту! — сказав поважно Торвард. — Ходімо вечеряти, брате! Завтра з відпливом назад!
VIII
Поворот у Ляйфрбудір був куди тяжчий, як виїзд. Північний вітер; що так швидко заніс був судно на острів, утих зовсім, і тільки вранці подував холодний легіт від суші, та заслабкий, щоби допомогти морякам. Вони взялися за весла, коли відплив ніс судно на схід, а гребці водночас гнали судно на північ. Через те відбилися доволі далеко на північний схід, а щойно з припливом повернули на захід. Оттак їхали два дні здовж рівного берега Кяларнесу по ломаній лінії на північ, поки другої днини ввечір після великої спеки не подув несподівано східний вітер. Наставили вітрило і тієї самої ночі обігнули Кяларнес.
У затоці море було спокійне, а постійний вітер дозволив гребцям спочити. Третьої днини вже зі сходом сонця найшлося судно навпроти пристани, відки виїхало п’ять днів тому. Вполудне, прислонивши очі рукою, Торвард приглядався до берега, врешті повернувся до боярина, і той пізнав умить, що варяг сильно схвильований.
 — Що з тобою? — спитав.
 — П’ятої днини від нашого виїзду ввечері, на пристани мав вартувати Азбранд, — відповів Торвард. — Його нема, отже, щось сталося!
 — Ніщо не сталося, як нема в Ляйфрбудірі ні тебе, ні скарбу!
 — Так, але не забувай про скрелінгів... а там хто може відгадати, що виплодять за той час крамарські голови Снорразонів у кривавому одурі...
Причалили щойно на заході сонця. Торвард ішов попереду, за ним несло чотирьох гриднів збрую й нагортай всієї залоги, далі несли чотири мужі скриню, а боярин Влучко і десятий гридень Шварно замикали похід. Шварно походив із дреговичів і вмів, як ніхто інший, стежити звірину в лісі. Хвилину йшли всі спокійною ходою, коли нагло Шварно показав рукою на землю.
 — Бачиш, боярине? — сказав. — Отуди ще перед росою хтось приходив.
 — Певно, Азбранд або висланий ним вартовий, — здогадувався боярин.
 — Ні, боярине, глянь, ось тут ішли два, туди ще один, а от... Пробі! Се кров!
 — Стій! — гукнув боярин.
Мигом прибіг Торвард, вислухав звіт Шварна й оглянув слід крови на широких листках клена. Розглянули докладно місце і помітили, що кров показується зрідка, але постійно.
 — Туди йшов поранений! — рішив знавець. — Його рана була легка, але кривавила сильно...
 — Ми надаремно тратимо час! — докинув боярин. — Тих, що тут були, уже нема. Ходімо далі, там побачимо, певно, місце, де його ранили.
 — Ах! — стягнув брови Торвард. — Про наш поворот не знав ніхто, тільки Фрегдіза й Азбранд, і тільки один Азбранд мав прийти до пристани. Отже, туди йшли вороги. Гель! Якщо се вони...
Замовк нагло, заскреготавши зубами.
 — Киньте плащі оттут під клен! — наказав по хвилині. — Беріть збрую й ходімо!
 — Швидко, хлопці! — докинув боярин. — Там сталося якесь лукавство! Ти, Шварно, підеш уперед, з тобою Влучмо і ще двох. За вами посередині йтиме Торвард ще з двома, а я з останніми понесемо скриню.
Жваво ступаючи, добилися до скель на вершку горбка, що купався уже в срібному сяєві повні. І тут із чотирьох грудей вирвався оклик переляку. У потолоченій траві, серед чималої плями від застиглої, почорнілої крови, лежав труп варяга зі зломаним мечем у руці. Із десять стріл стриміло в тілі. Доволі було одного погляду, щоби пізнати, що се стріли скрелінгів, а не варягів.
 — Вінландці! — вирішив Влучко, а інші підтакнули йому. Підійшов Торвард і відразу пізнав Азбранда.
 — Скрелінги! — повторив мимохіть. — За віщо? Невже вони запам’ятали його собі ще з часів Торфінна?..
Підняв трупа й обернув його спиною догори, а тоді на голові показалася довга січена рана. Уважно приглядався Шварно сій рані й уламкові меча.
 — Воно правда, що се стріли скрелінгів! — сказав нарешті Торвард. — Але Азбранда не вони вбили! Дивіться! Рани навіть не засипні ли! Сими стрілами стріляли вже до трупа, і то холодного. Азбранда вбили таки свої — варяги. Ся рана на потилиці завдана сталевим мечем, а не кам’яним топором. Меч Азбранда зламався теж на сталі. На ньому є щерби, а на дереві сталь не щербиться! Притім... О! Що се? — Тут схилився й підняв із землі клаптик м’якої шкіри, широкий на чотири пальці.
 — Перев’язка! — вдарився у чоло Торвард. — Се той ранений, бачите? Ну, як так...
Випростався на весь зріст і добув меча.
 — Бігом, хлопці! Снорразони вбили Азбранда і були там, де ми будували судно. За се належиться їм кара!
 — Стривай! Саме тому треба двічі змірити, поки втнемо! — відрадив боярин. — Вороги, може, приготували засідку
на нас між пристанню а Ляйфрбудіром. Ми краще даймо Фрегдізі відсіля знак. Нас усіх десять, маємо важку скриню, збрую, а їх може бути й тридцять. Коли ж ударимо в роги, як вони на нас уже нападуть, то хто знає, чи се не буде запізно, і поки наспіє поміч, нас уже не буде...
Рада боярина була добра, Торвард послухав її. Виліз на скелю, затрубив у ріг так, як звичайно скликуються борці в небезпеці, водночас у заломі скелі розвели гридні огонь із кедрини. Високо вдарило полум’я і кинуло заграви на темний небозвід. Закричала пташня у гіллі дерев, зашелестіло в лісі довкола. У заломі сидів Торвард і ждав. І ось почулася відповідь. Ще двічі затрубив у ріг варяг, і знову відізвався Ляйфрбудір, а там з-над ріки показалася заграва.
 — Уже йдуть сюди! Ждіть тут! Я йду їм настрічу.
Зіскочив зі скелі і заглибився у ліс. Боярин не стримував варяга, але вислав по хвилині Шварна, щоби на випадок засідки рятував Торварда або закликав їх. Коли оба щезли у прорубі, боярин ждав ще, поки не вигорить ватра. Весь час надслухував пильно, чи не почує поклику, нарешті звелів своїм людям забрати скриню і йти попереду. За ними йшов Влучко та інші гридні, які несли тіло Азбранда, а він сам замикав похід із мечем у руці. Не довго йшли, бо вже після тисячі кроків наскочили на людей Торварда.
Озлоблення варягів було страшенне. Вони вхопили тіло товариша й понесли його юрбою додому з лютими вигуками, і треба було аж наказу ватажка, щоби замовкли. На скриню ніхто й не звернув уваги, так що вона без ніякої перепони опинилася в родині Фрегдізи.
У великій залі засіли гридні до вечері разом із новгородцями, а ті розповідали їм про пташиний рай на Стравмаю та про пригоди на морі. Варяги розбирали на всі лади смерть Азбранда, і Шварно ще раз показував свій хист відчувати сліди. Та тоді Грімольф заявив іменем Торварда й боярина, що ні один із них не сміє ворогувати з людьми Снорразонів. Одначе сим разом гридні Торварда не прийняли наказу спокійно. Вони ремствували, поділилися на гуртки, не дуже жваво заговорили, якби змовилися. Нарешті Влучко повів своїх спати, а згодом погас огонь і в залі вікінгів.
Саме в той час в одрині Фрегдізи сиділи за столом Торвард та боярин і радилися, що робити далі. На сході вже сіріло, коли боярин пішов спати.
Вранці варяги ховали товариша на розі, що далеко випинався у море. З того місця видко було запінені хвилі океану. Гривасті вали прикочувалися аж у затоку між Кяларнесом і материком. Товариші завершили високе огнище і спалили тіло за давнім звичаєм, співаючи обрядових пісень. Оба Снорразони були теж при обряді з жінками та всіма гриднями і взяли участь у тризні, яку влаштував Торвард на свіжій могилі.
Після першої чарки за душу покійного «вибранця» учасники почали їсти. Гельге й Фіннбоге сиділи біля Торварда й боярина, жінки сиділи окремо. Гельге мав перев’язані рамено і праву руку, завішену на ремінцях, а лице бліде, мов від недуги. Та він не давав по собі пізнати, що терпить, і пив нарівні з усіма.
 — А чи ви певні, що се скрелінги вбили Азбранда? — спитав Фіннбоге.
 — Зовсім певні! — заявив Торвард. — Усе тіло було подірявлене стрілами, а хіба не знаєте, що наші стріли інші, як їхні? Та все ж справа дивна й неясна.
 — Авжеж! — підтакнув Гельге. — Три дні були скрелінги в нас і весь час приятелювали з нами. Від’їжджаючи, обіцювали навіть прибути під зиму і привезти нам сушеного буйволячого м’яса, якого тут немає. За те ми обіцювали їм вина. Невже ж Азбранд образив когось із них?..
 — Я знаю їхні звичаї! — відповів Торвард. — Хто курив із ними їх смердюче зілля, того не сміє ніхто з них убити або пограбувати. Торфінн побився з ними саме тому, що не хотів їх смердючої люльки. Я сам гадаю, що се мусів бути якийсь порахунок.
 — Облишмо се! — вмішався Фіннбоге, який бачив, що розмова могла б зрадити якщо вже не правду, то хоч настрій. — Небіжчик увійшов між вибранців Одіна, і ми вшанували його як слід. Краще подумаймо, як би то нам поїхати на Стравмай по скарб Торварда!	f
 — Судно збудував уже боярин! — відповів Торвард. — Не знаю, чи вам се відомо, чи ні. Саме вчора пробували ми його на затоці, а Азбранд мав весь час вартувати при скелях і на випадок якої небезпеки покликати нас: удень — димом, уночі — огнем. А тут маєш!..
 — Гей! Хто його знає, чиї-то руки випустили сі кістяні й кам’яні стріли! — почувся нагло з-поміж жінок голос Фрегдізи. — Шкода, що ми не провели доказу крови. Право марів — давній се звичай, і правда при ньому завсігди виявиться.
 — Право марів? Що се таке? — спитав боярин. Тут засміялася Брунгільда, жінка Гельге.
 — Справді шкода, що ми не подумали про те раніше. Треба було тільки затримати тих двісті скрелінгів, то, може, тоді були б найшли і винуватця.
 — О, так! А тоді б покарали їх напаром з тієї смердючої трави, що вони її смалять у люльках, щоби тріснув, проклятий, на наших очах! — докинула Ортруда, жінка Фіннбоге, висока, худа, зодягнена в гарну, краями нашивану одіж.
 — Не жартуйте! — остерігала Фрегдіза, пильно дивлячись на перев’язане рамено Гельге. — Годі жартувати з духом небіжчика, по якому ще не відправили посмертної сізи. Його незаклятий дух може ще промовити до сердець месників, а тоді горе душогубові!
Після того звернулася до боярина з поясненням:
 — Коли в нас найдуть убитого, а не викриють убійцю, виставляють трупа прилюдно в білій одежі, а всі присутні підходять за чергою до марів і заявляють, що не вони винуваті в його смерти. Якщо підійде до трупа винуватець, тоді з ран трупа попливе кров: се знак, що самі боги бажають покарати злочинця.
 — Якщо се правда, — докинув боярин, що бажав звести розмову на щось інше, — то справді шкода, що ви не провели такої спроби. Був би доказ, що справді скрелінги вбили Азбранда, а так гіркі слова падуть на землю, і що з них виросте, боги знають! Краще не говорімо про се! ,
Жваво підтакнули всі, в очах Фрегдізи блиснула іскорка чи То глуму, чи то подиву. Всі сиділи й пили мід, поставлений боярином, та розмова раз у раз рвалася. Зразу запитав Торвард Гельге, що з його рукою. Гельге розказував, що впав з дер&ва, на яке ліз за пчолами, і вгородив собі в рамено ніж. На те засміявся боярин і повчив варяга, що треба було зрубати або підпилити дерево, а не лізти на нього. Варяг озлобився, почервонів і схопився з місця, однак Фіннбоге спинив його, а сам знову повернув розмову на майбутню виправу.
 — Поїдемо восени! — обіцював Торвард.
 — Чи всі? — допитувався Фіннбоге.
 — Ні! Ти, я, десяток гриднів — більше ніхто. Се недалеко й неважко туди дістатись нашим новим судном.
 — Ба, я гадаю, що корабель, може, краще підходив би. Скарб — цінна річ!
 — Невже для тебе гріш цінніший за життя?
 — Як-то?
 — А так, що кораблем часто не заїдеш туди, куди легко добитися плоским судном.
 — Буває й навпаки, ще й на океані.
 — Стравмай не на океані, а під берегом.
На сьому розмова скінчилася, і гості відійшли, однак видко було, що дотеперішнє недовір’я змінилося уже на приховане ворогування.
Кількома наворотами приїздили скрелінги за барвистим сукном та дзвіночками, і запаси шкурок збільшилися значно. Снорразони збирали дику пшеницю й заготовляли зерно.
Гридні Торварда зайнялися виготовленням вина. Довжелезний ряд бочок наповнено соком винограду, а німець Тіркір (Дітріх), що був тут уже колись із дружиною Торфінна, ходив коло них п’яний і співав пияцькі пісні. Новгородці заготовляли солону й копчену рибу, а хто тільки міг, ходив на лови або збирав мід.
Одної днини під кінець літа, коли вже всі гридні сіли вечеряти, надійшов із лісу Грімольф із двома гриднями. Вони несли на гілляці тіло третього товариша і поклали його перед хатою. Наче хто ціпок устромив у муравлище, збіглися варяги до трупа.
 — Що сталося?
Грімольф не відповідав, поки не прийшли Торвард, боярин і Фрегдіза. Щойно тоді він розказав про свою пригоду.
 — Ми найшли борть і вирубали з неї мало не цілий камінь меду. Годі було тягнути зі собою такий тягар, то ми й лишили його з Кнудзеном, щоби його пильнував, а самі пішли далі. Пчіл літало багато, і ми швидко добралися до другої борті, що була у величезній тополі. Годі було її зрубати, ми розвели під нею огонь і відлупували сокирами перегоріле дерево. Поволі хилилася тополя, і ми востаннє підклали ріща, щоб її повалити, а самі відійшли набік, щоби не зачепило нас гілля. І тут ми почули здалеку пронизливий крик людини, яку вбивають, і вмить догадалися, що се таке. — «Се Кнудзен! — крикнув Оляф. — Біжімо!»
Ми побігли, але не чули вже більше нічого. Коли добігли недалеко місця, де ми лишили мід, я спинив товаришів, і ми підкралися туди нишком. Прийшли ми запізно. Кнудзен уже не жив, а над трупом побачилй ми чотирьох гриднів Снорразонів. Трьох із них сварило на старого Еріха Свензона, що він убив Кнудзена, не ждучи на нас.
«їх було тут три або чотири, — казали, — і можна було за одним махом справитися з усіми!»
«Дурні ви, — відповів їм Еріх. — Легше буде се зробити тепер, коли їх менше! Зробимо засідку. Вони вернуть сюди по мід і по товариша, тоді ми й ударимо. Гельге виразно казав, щоби ми не шукали собі бійки, тільки вбивали підступом. У них десять мечів більше, ніж у нас, і треба цю різницю вирівняти!»
Сього було доволі. Ми розповзлися так, що кождий із нас мав перед собою одного противника, тільки я — двох, бо в мене був лук. Я вистрілив у Еріха й поцілив його в шию за ухом, а тоді всі ми кинулися на заскочених і зарубали їх топорами. Ось і все!
Варяги були захоплені вчинком Грімольфа, тільки боярин крутив головою.
 — Видко, таки мій Шварно казав правду, а Фрегдіза недарма шкодувала, що при трупі Азбранда ми не перевели права марів. Бо що ж буде після сеї бійки? Ті, що вбили Кнудзена, не живуть, а вбивці Еріха та його товаришів живі й здорові! Отже, боротьба зачнеться уже зараз, не тоді, коли ми задумували.
 — Се правда! — докинув Торвард. — Тепер усе піде шкереберть.
 — Ні, Торварде, — засміявся злісно Грімольф. — Не гадаю я йти на тризну до Снорразонів, як вони ходили до нас. Вони купці-баришівники, що бували у франків та італійців... Трійла багацько росте в лісі, а жінок-відьом можна найти скрізь. У таборі Снорразонів аж п’ять опириць! Саме тому я не гадаю гуди йти. Ми закопали всіх чотирьох душогубів, розрівняли землю і випалили на ній велику ватру. Навіть собаки не донюхаються їх трупів, а ви тут саме так поховайте Кнудзена — і камінь у воду.
IX
Отак-то впав у воду камінь, та збовтав чималу хвилю. Цілий тиждень лунали в лісах сигнали Снорразонів, які шукали втрачених товаришів. Приходив у Ляйфрбудір і Фіннбоге та прохав дозволу поглядіти за ними й по тому боці ріки. Торвард згодився, і гридні Снорразонів розбіглися по лісах. Двічі були вони й на галяві, де згинули їхні товариші, одначе не відкрили нічого. Закляті сізами Грімольфа духи побитих гриднів не промовили до живих, і стежі вечором вернули домів без ніякого успіху. Зате кілька днів пізніше посварилися два гуртки рибалок на ріці і мало що не дійшло цо бійки. При сьому падали погрози, і з них вирозуміли гридні Снорразонів, що люди Торварда таки знають щось більше про смерть нещасних бортників.
Саме тоді люди боярина солили лососів на березі ріки, зкремо від варягів. На них, власне, напав Гельге із своєю цружиною, озброєною, як на бій. Влучко та його товариші подалися, але тільки до місця, де була складена їхня збруя, зівночасно боярин з добутим мечем ослонював відворот у тісному прорубі.
 — На всіх богів підземелля, зійди мені з дороги, боярине! — квапився осатанілий, запінений варяг. — Не до вас я паю діло, одначе хто стане на шляху моєї пімсти, то, на Геля і Торни, посічу всіх, хоч би й тебе самого!
 — Не підеш далі, Гельге, — відповів боярин спокійно, але зішуче. — Ще один крок — і ступиш на землю Торварда
як ворог, не як союзник, а тоді і я не лишуся набоці, як досі.
 — О, я знаю, що ти з Торвардом заодно! — скаженів варяг. — Та ось я одним махом вирівняю наші сили. Ставай!
 — Хвилинку ще, Гельге, — спинив його боярин. — Ти поранений у якійсь бійці, правда?
 — Я ж казав вам, що впав з дерева...
 — Нехай буде з дерева! Я... бачив те дерево! Одна його гілляка зламалася при сьому, і я бачив теж її. Але я завсіди гадав, що й се дерево забудуть при скрині Торварда, як забували при відвідинах скрелінгів.
Піднята рука Гельге впала. Він важко перевів дух.
 — Твоя правда, боярине, я завсіди забував про найважніше кільце, що нас лучить, і сподіваюся, що ти не зрадив нас Торвардові.
 — Чи ж ви не були на тризні?
 — На Тора, так! Та ось зараз меч обернувся, і наших людей влучив молот долі, і я боюся, що їм теж трапилася пригода...
 — Очевидно, ще якась пригода мусіла бути, та чи я маю платити виру за не своє убійство?
 — Ні! Але ти станеш між злочином а пімстою, яку наказують боги всіх народів і всі давні звичаї.
 — Де ж ті злочинці, питаю?
 — Ти знаєш їх!
 — Було вже таке, що Торвард і Фрегдіза питали мене, хто вбив Азбранда...
 — Ах, так, отже, пімста за нього!
 — Ти се сказав, не я. Ба, що більше, ти сам признався до того, чого навіть люди Торварда не сміли нам в очі закинути.
 — Я? Нехай боронять мене боги від такого безглуздя!
 — Так? Навіщо ж тоді клацаєш зубами, як злючий пес, і викликуєш бійку? Або в тебе на руці кров, і тоді тобі не слід кликати пімсти за гриднів, що пропали, або ти не винен, а як так, то поки вдариш мечем, пошукай доказів вини Торварда. Якщо доказів у тебе нема, то саме твоє ворогування звинувачує тебе.
 — Докази і певність маєш ти!
 — Може, й те буде, та тільки я стою збоку. Якщо ви поб’єтеся, то мої гроші пропали, тому я не допущу до бійки, поки хоч раз не загляну в ту казочну скриню!
Дальшу розмову перепинив прихід Влучка з озброєними гриднями. Вони підняли луки, а вістря київських стріл лиховісно заблищали у променях сонця.
Вертаючи домів, боярин зрозумів, що розв’язка наближається швидким кроком. Ёорожнеча назріла до того, що щохвилі треба було боятися вибуху. Боярин уявляв собі зовсім ясно поїздку Торварда із Снорразонами на Стравмай. Над видобутою скринею лягло б щонайменше яких вісім голів, а інші ледве чи зуміли б довести судно назад у Ляйфрбудір. Що ж було б, якщо б Снорразони дізналися, що скарбу вже нема? Скривавлені, знесилені залоги були б віддані на ласку вітрів та хвиль, і, певно, згинули б на мирі або потрапили б до рук вікінгів з Фрісланду, Ірланду, Шотланду чи Валії. Боярин узагалі пересвідчився, що навіть при повній згоді між ватажками годі було будувати нову. державу тільки мечем. Могли вікінги завойовувати осілі землі, підкоряти мирне населення, лякати й виганяти збабілих, слабих князів чи панів, але самі не мали змоги розселюватись на безлюдді так, щоби зі сього могли повстати селища-громади. Таке могли зробити чорнороби, рибалки, пастухи, а не гридні. Отже, куди має він звернутись, щоби своє гніздо, мов птах-ремез, привісити на недоступній гілці?
І ось наворотна хвиля спомину принесла йому картину безмежних холодних пущ північного сходу: Біармії. Чим же сі велетенські простори гірші від вінландського безлюддя? Чи його самого сили та засоби, його гридні та слуги не повинні послужити радше до поширення займанщин руського племени? Що його обходить князь, віра, тисяцькі, збірщики, волхви чи попи? Якщо ж принесе їх у безвісти Біармії, то завсіди матиме час і змогу прогнати їх або втікти від них у ще дальші краї сходу. В ніякому разі не піде надаремне його» праця, не покористуються нею чужі...
Глибоко замислився Торвард, коли боярин розказав йому про стрічу із Гельге. Пізніше оба довго радилися з боярином, як повести справу зі Снорразонами: чи їхати з ними на Стравмай, чи таки тут дати їм вирішальний бій, чи, врешті, залишити їх тут, у Вінланді, власній долі й, підпаливши їхнє судно, поїхати у Гренланд. Боярин радив те останнє, але Торвард тільки хвилину слухав його, а потім жваво заперечив.
 — Неможливо! Що ж буде з духом Інгріди? Він в одно прилітає ніччю в одрину Фрегдізи, сідає нам обоїм у головах, плаче й жаліється тихим, ніжним голосом, яким вона колись розмовляла зі мною. «Гляди, — каже, — уже стільки літ минає, відколи я протяла сумну нитку моїх днів, і ти, як бачу, найшов собі ще потіху. Не забороню тобі обіймів, яких не можу дати тобі сама, і я вдячна тобі, що покарав Гуннлонга, та ся пімста ще неповна; ще не всі ті, що розлучили нас, покарані належно, їх вина ще більша, ніж його, бо його звела була тільки Льосна, що зводить навіть богів, а вони йшли завласною гадючою
злобою. З року на рік жду пімсти і немає для мене вступу в золоті ворота Одіна!» Ось так плаче вона і хлипає, поки не промине пора духів. Тому бачу, що треба мені буде звести з ворогом порахунок!..
Наглий прихід скрелінгів прискорив вибух. Вінландці привезли мід, шкури й міняли їх на вино та всякий варязький крам. Однак сим разом торг не пішов так гладко, як колись. П’яні тубільці, що належали до двох ріжних племен, побилися між собою. Бійка перервала торг, варяги взялися розганяти й замирювати противників. Та скрелінги наче ждали тільки на се і вмить кинулися звідусіль на варягів. З трудом і завдяки людям боярина вдалося відкинути розлючених п’янюг і загнати їх назад у човни. Все ж троє людей Снорразонів і два гридні Торварда згинули в бійці. Тубільців впало сорок два, зате між варягами й новгородцями було чимало поранених. Після бою Фіннбоге підійшов до Торварда й боярина:
 — Поглянь, Торварде, до чого довело те, що ми гаяли з нашою поїздкою. Уже третина моїх гриднів упала в боях, і ви теж тратите людей без користи. Як так піде дальше, то будемо вертати за новими гриднями голіруч.
Торвард глянув з глумом у покрите маскою суму лице Снорразона, і злобні огники засвітили в його очах.
 — То тобі ще завсіди сниться причет у скарбі тольтеків? — закпив. — Третина моїх гриднів лягла? А навіщо ж було мені брати вас зі собою, якби не було їх треба для боротьби із скрелінгами? Безглузді, мерзенні глитаї! Тоді, як ви торгували й ошукували п’янюг, я викопав скарб сам, і він уже там — у Ляйфрбудірі! Хіба такі богами покинені дурні, як ви, могли повірити, що восени можна плавати по океані й возити човнами скарби. Ха-ха!
Немов труп, зблід Фіннбоге, затрусився весь і ні слова не міг зразу добути з посинілих уст. Та нагло сталося щось, чого не сподівався ніхто. Хриплий, свистячий крик крайньої, нелюдської злоби потряс повітрям.
 — Зрада, вікінги! — ревів Гельге. — Смерть злочинцям! І з усього розмаху вдарив мечем гридня Зігварда, що стояв найближче...
Мов юрба голодних вовків, кинулися люди Снорразонів на дружинників' Торварда. Засвистіли мечі, забряжчали щити, і в один момент обі ватаги борців перетворилися на якусь скажену, у смертних судорогах тварину. Хриплий рев і хекання здавлених грудей, у кривавому спорі виплилі очі, з небувалою швидкістю та скаженим розмахом завдавані удари мечами, їх брязкіт об металеві щити, стони поранених, харчіння конаючих, а понад усім страшні прокльони — все
те зливалося у жахливу картину смертельного бою. Задубілий, дивився боярин на борню і щойно тоді зрозумів, що саме робило варягів страхіттям усього світу. Для цих людей борня була якоюсь страшною, кривавою службою злим богам, зродженим з безсмертних, непереможних, стихійною силою обдарованих велетнів, на пагубу смертних людей. Тому горе всякому, хто стане на їх шляху!
Наглий напад Снорразонів дав їм зразу значну перевагу, бо ніхто не сподівався, що після одної боротьби прийде так швидко друга. Сам Торвард сподівався щонайбільше двобою, а щойно потім загальної бійки. Та ось Гельге випередив його, і кілька гриднів поплатилося життям за сей промах.
Дикий заколот і метушня виштовхнули Фіннбоге поза стовплений круг борців, і він мав час прочуняти. Замість заспокоєння прийшла лють, годі було, одначе, пропхатись крізь юрбу гриднів, перекинутися крізь лискавкові помахи мечів, сокир, списів. Щойно по хвилі побачив у юрбі брата, що увихався, як у кип’ятку, і саме зчепився з самим Торвардом. Вмить похилився Фіннбоге, побіг довкола, щоби ударити на ворога збоку. Рівночасно з’ясував собі боярин, що з сього безоглядного бою ледве чи вийде хоч один поранений, якщо вага побіди не перехилиться рішуче на один бік, і то, по змозі, негайно.
 — Нумо, хлопці! — добув меча. — Розділім сих скажених варягів, а то витовчуть себе до останнього, а тоді й нас заклюють вінландці. З Перуном вперед!
Фіннбоге саме замахнувся на Торварда, коли щит боярина вдарив з усім розмахом в його праве плече. Водночас хтось головицею меча вдарив його по шоломі, а удар рогатиною під ребра повалив його під ноги новгородців, що наступали. З дружним окликом вони наперли збоку на гриднів Снорразонів, може, не так, скажімо, як варяги, але не менше сильно. В одну мить наступ перемінився в оборону, одначе вже від першого маху впали три дружинники Снорразонів у криваве болото боєвшца.
 — Назад! — гукнув Гельге і з Кольгрімом за Гудлайфом кинувся закривати відворот, бо бачив, що легкодушно почата бійка мусіла скінчитися загибіллю усіх. Він бажав тільки дійти до прорубу, що вів над озеро, бо тим у тісноті можна було легко ставити опір переважній силі ворога. Передовсім Гельге поміг братові встати на ноги, і боярин не перешкодив йому в сьому. Щойно коли Фіннбоге побіг за іншими, боярин ударив на Гельге та його товаришів, щоби і їх прогнати; Рівночасно Торвард стримував своїх гриднів від погоні, бо і він зрозумів, що надто велика втрата може унеможливити поворот узагалі.
Однак Гельге не зрозумів зусиль Торварда та боярина і нагло, голи вже всі відкинули мечі, кинувся на боярина, наче рись на оленя. Кольгрім і Гудлайф побігли за ним. Торвард з місця прискочив на поміч і одним ударом меча повалив Гудлайфа. Миттю повернувся проти нього Гельге, водночас Кольгрім метнув ратищем у боярина. Вістря пробило кольчугу і застряло в лівому плечі — боярин упав на землю. Кольгрім закричав з радости й завдавав пораненому рану за раною. Був би його, певно, вбив, та нараз закрутився на місці, ніби у танці, і гепнув собою об землю. В його оці стриміла несхибна стріла Влучка... Друга стріла поцілила Гельге в груди і звалила його теж. На се Фіннбоге вернув рятувати брата і, поки надбігли варяги й новгородці, виніс його у проруб. Ніхто не думав уже про дальшу боротьбу. Варяги Торварда заходилися коло боярина, а недобитки дружини Снорразонів щезли в прорубі, і ніхто за ними не йшов. Побідники були сумні й мовчазні, а боярин від втрати крови втратив притомність.
X
Збудив його в сірий морозний ранок понурий посвист північної бурі й тиха розмова людей. Розплющив очі й побачив над собою Фрегдізу з глечиком у руці.
 — Де я? — спитав тихим, ледве чутним голосом.
 — Вдома, Вальдемаре! Ми не гадали, що ти ще запитаєш нас про се.
 — Важка рука Морани видавила з мене всі сили; не варт я і череп’яного глека...
 — Меч Кольгріма порушив, видко, твої глузди, бо ти лежав майже два місяці без тямки. Ось випий се!..
Ледве ковтав боярин смачну м’ясну юшку, і зараз після того поринув у мертвий сон. Коли збудився вдруге, захотів їсти і з того часу швидко почав одужувати. Рани гоїлись добре, тільки сили було ще мало. Водночас розумів, що довкола нього діється, і серце йоги з тривогою стиснулося. У хаті бачив уже тільки половину варягів і всього шістьох новгородців. Деякі з них щойно видужали від ран, а сам Торвард лежав недужий.
Була зима, і люті вітри видували з хат усе тепло. День і ніч горів огонь на двох ватрах, а окремо огрівали одрину Фрегдізи та Торварда. Всі варяги і новгородці зібралися до однієї хати, другу зробили складом бочок; сю теж треба було огрівати, щоби не замерзло вино.
Із Снорразонами не було ніяких зв’язків. Вчасний прихід зими зберіг вікінгів від пімсти вінландців, а снігові
кучугури відгородили їх від цілого світу. Проруб над озером лежав на сажень під снігом, і ніхто й не гадав прокопувати його. Торвард обчислив дотеперішні витрати Снорразонів на вісімнадцять чоловік воїнів, Гельге був тяжко поранений. Скільки вмерло від ран чи недуги, не знав ніхто. Торвард був далеко не такий завзятий, як до недуги, і не згадував навіть про дальшу боротьбу. Через брак паші вигинула узимку ледь не вся худобина, а що врятувалося, те поїли вовки під час лютневих сніговіїв. Через те не можна було ніяк загосподарювати уже в сьому році; треба було вертати ще раз у Гренланд по людей і худобу, проміняти здобуті засоби на потрібні запаси, насіння та на крам, що мав би попит у Вінланді. Годі було думати про боротьбу, хіба тільки про повернення, і Торвард боявся, що нестане йому людей для обслуги судна.
Та не так думали гридні Торварда й боярина, варяги чи новгородці. Всі вони зовсім справедливо приписували брак ріжних вигод і припасів боротьбі зі Снорразонами, зокрема палали жаданням пімсти за смерть товаришів та за рани боярина. Про те, що дальша боротьба може їм узагалі відібрати можливість повернення та віддати їх у руки вінландців, не думав ніхто.
Свято Іуна, тобто Коляди, відсвяткувало тільки небагато з них, бо ще мало хто був здоровий і мав настільки сили, щоби відбувати чергову' варту. Щойно під кінець зими, коли вже довше світило на небі сонце, а попід Ляйфрбудір стали вештатися громади голодних вовків, гридні оживилися і задумали зразу перекопатися через кучугури у прорубі. Та годі Торвард й боярин заборонили їм усілякі бійки, поки не потепліє і не настане час повернення. Гридні притихли, але В лучко засміявся і сказав:
 — Я й не гадаю боротися, а просто хочу вистріляти поганих.
 — Як-то? Із засідки, як тварину? — обурився Торвард.
 — Звісно! — була відповідь. — Боярин дозволив собачому Гельге забрати свого солодкого братчика, а він йому за се що зробив? І ти, і боярин стримували наші мечі, а вони покусали нас, мов гадюки, втікли, як боягузи! Ні, славний Торварде! Тобі, може, не ялося робити те, чого ми бажали б, але на нас тяжить сей обов’язок без сумніву. Кров за кров, зрада за зраду!
 — В лучко правду каже! — втрутилася до розмови Фрегдіза.
Боярин мовчав. Він ходив уже по хаті і від’їдався потрохи після недуги, однак не було ще в нього сили двигнути меч і щит. А він мовчав тому, що бачив, як даремне було б проповідувати людяність гридням, що орють і засівають щитом. Кров, що її можна розлити, не сміє лишитися у жилах ворога, хоч би і своя мала втікти при сьому. Оттут, у безлюдді, не було стриму для кровної пімсти, і боярин зрозумів, що ніколи в сій чужій землі не втримається осіла людність, якщо місця гриднів не займуть люди миру та праці. Весь сей грізний світ варязької слави засуджений на смерть! Світ належить до внуків Дажбога. Внуків Одіна в ньому не було! Чи ж не байдуже, як і коли прийде на них погибіль?
Ні боярин, ні Торвард не бачили, як старший дружинник Аре і Влучко довго нараджувалися з Фрегдізою біля казана, де варилася вечеря. Щойно після вечері помітив боярин хвилювання умів, і Торвард вмить придумав спосіб, як його заспокоїти. Він велів принести скриню тольтеків, і оба з боярином почали рахувати в ній гривні. Дві п’ятих лишалися для ватажків, а три п’ятих йшли для воїнів. Торвард хотів пайку ватажків розділити між собою і боярином, але боярин не погодився. Він домагався рівного поділу і для Фрегдізи. Також домагався пайки для родин тих гриднів, що впали в боях. Ніхто з присутніх не противився, і всі, брали участь у рахуванню. Пайки поскладали в шкіряні мішечки, і кождий назначив їх своїми руками. Весело було того вечора в Ляйфрбудірі. Торвард і боярин хотіли показати гридням, що вони після повернення з виправи стануть відразу багатими людьми; думали, що се може навчити їх уникати непотрібного пролиття крови. Та й у сьому помилилися.
Сніг гинув на очах, проруб розчистився сам від себе, та ні одного сліду черв’яка не було на розмоклій землі. З одного і з другого боку, немов на межі двох ворожих займанщин, стояли непорушно вартові і поглядали одні на одних вовком. Гридні наверчували клени й берези, з яких солодкий сік залюбки пили недужі й ослаблені, бо він заступав у дечому молоко, якого не було зовсім. Нарешті появилися на деревах жовто-зелені грудочки, і тоді оба ватажки веліли лаштувати корабель до плавби. Та коли почали його вантажити, виявилося, що судно замале на весь добутий припас.
 — Придалося б нам судно Снорразонів! — зауважив Торвард. — Треба буде помінятися з ними. В них судно куди більше, та людей — обмаль. Підемо туди завтра!
 — Я теж гадаю, що вони згодяться на заміну, — докинув боярин. — Вони хотяй вороги, та все ж купці!
 — Накажемо спитати через вартового! — піддала Фрегдіза. — Зійдемося ще раз та, може, договоримося хоч на перемир’я! — Усміхнулася, але бояринові її білі зуби блиснули якось по-вовчому. Покрутив головою.
 — Може, краще запитаймо відразу самі? — радив.
 — Ні, вони можуть відповісти стрілою! — відповіла Фрегдіза, і всі живо підтакнули.
 — Не давніше, як учора, приніс я одну з прорубу! — сказав Аре. — Я щодень ходжу вартувати вранці, ще до схід сонця, бо боюся нападу, то я й запитаю.
Та тут фрегдіза насупилася.
 — Облиште се! — сказала різко. — Оба ви, Торвард і Вальдемар, недужі, охлялі, слабі. Немає у вас справжнього геройського духу, що живе в нащадках рудого Еріха. Почати діло вмієте, та кінчати його буду я!
Ясно сходила зірниця другої днини. На сході червоніло море від перших променів раннього сонця, і голосно шумів прибій на прибережних скелях. Сильний південно-східний вітер сушив мокре гілля листяних дерев та вигравав величні симфонії у кронах кедрів і ялиць. На заході ще Стіною стояла пітьма та мряки, зроджені зі залишків снігу в пралісі та з весняної повени.
З більшої хати Ляйфрбудіру вийшла висока стать у довгополій варязькій, хутром обшитій киреї, у гостроверхому шоломі, зі щитом на лівому плечі. Вона прямувала просто в проруб. Назустріч їй вийшов дужий лучник з довгим мечем.
 — Се ти, Влучку? Добре! Підеш за мною і гладко, без гомону позбудешся того дурня, що прийде зі мною! — сказав глибокий жіночий голос.
 — А що робити, як сих дурнів прийде більше?
 — Гадаю, не прийде! Та якби прийшли два, то ти бери заднього, а я вже із переднім дам собі раду сама. А як їх буде більше, то не чіпай. Зрозумів?
 — Зрозумів!
 — Тоді ходи!
Зняла шолом та спустилася у проруб. Ноги її застрягали в мокрій землі, та Фрегдіза, незважаючи на се, йшла далі, просто до домівки Снорразонів.
 — Гель! Хто ти?
З-під крислатого клена на середину прорубу вийшов озброєний варяг.
 — Се я, Фрегдіза, дочка Еріха, сестра Ляйфра Ерікзена.
 — Чого тобі?
 — Не твоє діло! Веди мене до синів Снорре, твоїх панів!
 — Вони ще сплять!
 — Гаразд! Я їх розбуджу!
 — Не слід тобі будити їх. Гельге Снорразон недужий.
 — Недужий, кажеш? Ох, ні! Він умирає — ось що! Як тільки перші птахи озвуться в лісі, він замовкне навіки! Я не бачила ще людини з простріленими легенями, щоби жила довше, як до весни.
 — А щоб твої слова впали на твою голову! На Норни, йди назад, а то вдарю мечем! — добув меча вартовий.
 — У мене є теж меч, хлопче! А за мною... лучник! На його тятиві твоє життя вертиться, як жук на стеблині, і то вже від першої хвилі нашої розмови. Покинь сей щит та сей ножик при боці. Вони тебе не врятують, мені не пошкодять, зате можуть дуже зашкодити тобі! Ну, веди мене в хату!
 — А якщо не поведу, то що тоді? — гороїжився варяг.
 — То лишишся тут... живий або мертвий... Вибирай!
Насупився варяг, але відразу накинув щит на плечі й пішов попереду, щоби відгородити себе від лучника Фрегдізою. На ходу оглянувся ще раз, а коли побачив, що вона тільки сама йде за ним, набрав відваги і став її розпитувати. Та Фрегдіза не відповідала, а коли приставав, показала йому з-під киреї головицю меча.
 — Веди далі! — кинула.
Нарешті дійшли. Зі скрипом відчинилися незмащені двері хати.
Всередині вона була в дечому схожа на осідок Торвардової гридні, тільки одрин було аж п’ять, бо було там п’ять подружжів, а не одно, як у Ляйфрбудірі. Зате у гридниці стояло всього сім лежанок, а восьма була порожня, хоча місця в хаті було на тридцять. Фрегдіза знала, що перед вибухом ворожнечі всі місця в хаті були зайняті, тому й засміялася глумливо.
 — Гарно вітаєте посла! — крикнула дзвінко, коли всі варяги, наче побачивши вовкулаку, позривалися з лежанок і похапали мечі. На її голос з одної одрини вибіг Фіннбоге, за ним ще три дружинники, та з найближчої сусідньої вийшла тільки жінка. Ніхто не пізнав би був у сій страшній, мов земля, чорній, розхристаній фурії гарної колись Брунгільди.
 — Се ти, кривава потворо, рудий накорінку душогуба? — зверещала, кидаючись до Фрегдізи. — Може, милосердя просити прийшла? Га, послухай, яку відповідь дасть тобі той, що його тут нема! Слухай, кажу, чуєш?
Серед гробової мовчанки, що на хвилю запанувала в хаті, виразно почулося уривчасте, передсмертне харчіння людини.
 — Се Гельге? — спитала Фрегдіза.
Ніхто не відповів.
 — Отже, з вами не можна говорити навіть послові? — гострим тоном питала Фрегдіза.
Фіннбоге схаменувся і рушив наперед, та в сю мить Брунгільда обома руками вп’ялася в одяг Фрегдізи.
 — Ти послом хочеш бути, зраднице? — зверещала. — Га, ти хіба шпигуном сюди прийшла, повіє!
Спаленіла жінка Торварда на сю образу й дужокі рукою вхопила запінену Брунгільду, підняла ц й кинула на найближчу лежанку.
 — Беріть її від мене! — гукнула. — А ти, Фіннбоге, ходи зі мною!
 — Де вартовий? — завагався варяг.
 — Боїшся жінки? — закпила Фрегдіза. — Бійся, вікінгу, бійся, бо через жінку згинеш! Таке випряли тобі Норни. Та за вартового не бійся! Він мене сюди привів.
 — Уже йду!
Вийшли. Фрегдіза наклала на голову шолом, щоби вартовий одразу пізнав її, і поклала руку на плече Фіннбоге.’
 — Фіннбоге! Ми їдемо назад у Браттаглід!
 — Я теж! — пробурмотів варяг. — Тут годі вдержатись.
 — Нам теж годі! Чим гадаєте їхати?
 — Звісно, чим, — кораблем!
 — А рук то вам стане пхати таку велику скриню проти північно-західного, вітру?
 — Тепер віє південний!
 — А завтра?
 — Мало в мене людей, дуже мало, але й у вас небагато?
 — Удвоє стільки, що у вас!
 — Невже? А боярин живий?
 — Живий і здоров.
 — Так чому ти приходити послом, а не хто інший?
 — Бо я жінка й мене пустив вартовий, а Торварда й боярина не пустив би. Ви й самі любите побивати тих, що творять вам добро.
 — Ага! Так чого ж ви хочете від нас?
 — Хочемо заміняти судна. Наше дещо менше, і ми не могли би забрати в нього весь припас. Зате у вас людей і майна менше, то вам воно саме підходить.
 — Справді, ваше судно краще для нас від нашого, але ваше менше, дешевше!
 — Отже, ти бажаєш доплати?
 — Ясно. Вам треба судна конче, нам вашого — ні. Двадцять гривень золотом!
 — Нехай буде! Торгуватись я не буду! В нас золота доволі. Сам знаєш! Сьогодні після сніданку прийдемо до вас!
 — А золото? — допитував Фіннбоге, не дивлячись на Фрегдізу. — Я жадаю доплати наперед!
Та недобре зробив варяг, що не бачив виразу лиця й очей жінки: у них малювалася просто диявольська злоба, глум і безмежна погорда до злиденного баришівника.
 — Золото забере вартовий! — гайнула.
 — Як так, то гаразд! Якщо не принесе, то можете не приходити взагалі!
Швидким кроком ступала Фрегдіза по власних! слідах до прорубу, а за нею вартовий. На сході виходило вже сонце, золотило обрій, і на схід по морських валах стелився сонячний шлях. З гілок стікали краплини води, а на прорубі показувалися перші зелені ниточки трав. Пахло свіжою, вогкою землею, пахло весною. Однак молода жінка не бачила величної панорами морського краєвиду. Грізно стягала брови, уста пригризала раз у раз, а голова її хилилася набік, наче надслухувала.
Та ось почулося тихеньке «дзень» і гострий свист. Лице Фрегдізи розгладилося вмить. Вихопила меча з піхов й відвернулася.
 — Уже готовий? — спитала.
Вартовий варяг стояв з хвилину з широко відчиненими очима, в яких малювався смертельний жах, і обома руками держав себе за груди. Щойно згодом побачила Фрегдіза кінчик стріли, яка стирчала з-поміж пальців варяга. Та тільки мить простояв так гридень. Він нагло захарчав, з рота поплила кров, і він упав ниць на землю.
 — Готовий! — почувся голос Влучка.
Мовчки помазала Фрегдіза меч кров’ю і вклала його в піхви.
 — Здійми з нього шапку й ходи! — наказала.
Ідучи далі, добула ніж і стала шматувати на собі < діж ь різних місцях, а закервавленою рукою помазала сс.Ьі лице і груди. Виглядала страшно. Останніх двісті кроків перебігла чвалом і, задихана, спітніла, покервавлена, вбігла в гридницю Ляйфрбудіру...
 — На Одіна, Фрегдізо, що тобі? — закричали в один голос гридні.
 — Що там? — спитав і собі Торвард, який щойно збудився.
 — Що сталося, питаєш? — кричала Фрегдіза, розмахуючи кривавим мечем. — Ось як герої прийняли жінку героя. Якби не меч і не стріли Влучка, були б убили мене ті боягузи! Ще й їх жінки назвали мене повією. Чуєте, герої? їх усього десять злодіїв лишилося, а ви стерпите се?
 — Я — ні! — крикнув Аре. — За мною, хлопці!
Дивним дивом усі гридні були вже озброєні, у кольчугах, шоломах, з мечами й сокирами, дехто з луком. Кождий ухопив тільки щит, і, поки Торвард та боярин змогли їх перепинити, уся юрба побігла у проруб. З поспіхом узяв Торвард шолом, та щита не міг найти відразу. Боярин побіг
сам у шапці й киреї. Водночас переодягнений в одіж вартового Виучко обманув сторожу, і вся юрба захопила Снорразонів ще за сніданком. Поки боярин прибіг на місце, трагедія уже скінчилася...
Перед хатою Снорразонів лежало двадцять напіводягне-них трупів, а п’ять пов’язаних жінок стояло біля воріт. Перед ними з мечем у руці стояла Фрегдіза. Голоси жінок, немов сопілки, лунали в повітрі, а їх пристрасній лайці відповідав альт Фрегдізи...
Та нагло боярин закричав нелюдським голосом і кинувся прожогом уперед. Кілька пронизливих, нелюдських криків потрясло повітря, а там ще п’ять глухих ударів — і тиша!..
Власною рукою повбивала Фрегдіза всіх п’ятьох жінок, бо ніхто з варягів не хотів зняти на них руки...
 — Що робиш, божевільна? — кричав, надбігаючи, боярин.
 — Я зробила те, що треба було зробити, щоби з сеї крови не встав месник! — відповіла холодно Фрегдіза помертвілому бояринові.
У просторій, з тесаного каменю побудованій оселі Ляйфра Ерікзена у Гренланді, у погідний, але ще морозяний травневий день сиділи два мужі за низьким столом. Перед ними в кубках іскрилося молоде вінландське вино, щойно привезене Торвардом. Один з них був старший, уже сивобородий варяг. Довге біле волосся притримувала на голові золота стрічка з червоним каменем на чолі. Довгий, прямий ніс нависав над стягненими устами старого, а глибокі зморшки надавали всій постати грізного, злобного вигляду. Брунатну семирягу, обшиту пушистим хутром рисі, опоясував широкий ремінний пояс. На колінах лежав у шкіряних, срібними ґудзами набиваних піхвах довгий і широкий варязький меч з великим зеленим яспісом у руків’ї. Другим за столом був боярин. х
Виправа у Вінланд лишила на його лиці незгладні сліди. Воно поблідло, довкола уст застигла гримаса болю, а вся стать похилилася, як у старого. Не була ще се зломана людина, але людина, що мала вже за собою всі молодечі омари і не найшла в житті того, що цвіло колись у зелені роки захоплень.
 — Ти кликав мене, Ляйфре? — говорив боярин до старого. — І я прийшов. Скажи, чого тобі треба від мене?
 — Чого треба, питаєш? — відповів спроквола варяг. — Правди мені треба, Вальдемаре, правди, яку всі приховують від мене в сій хаті, правди про долю Снорразонів та їх дружини! Оба кораблі вернули, навантажені скарбами, яких не бачив ще Браттаглід, та ніхто не каже мені, відки вони. Що сталося з Гельге й Фіннбоге? Що з жінками й людьми?
 — Навіщо ж тобі се знати, сину Еріха? Майно се добуте мечем і підступом. У вас, варягів, оба способи добрі, а скільки на них крови чи сліз, байдуже!
Гордий та суворий усміх промайнув по грізному обличчі варяга.
 — Молодий ти ще, боярине, і мало знаєш людей. Саме тому я й не дивуюсь тобі. Та ось подумай гаразд і уяви собі будуче. Прийми, що я повірив у слова Торварда, що сини Снорре згинули від рук скрелінгів Вінланду. Ось я живу спокійно за тесаним порогом Браттагліду, аж тут прибуває до мене якийсь заморський гість, їсть і п’є зі мною, слухає пісень, врешті встає і каже: «Погостив ти нас, Ляйфре, на славу, то я й заплачу тобі по заслузі!»
Добуває меч, розчереплює мою стару голову й кидає на поталу вовкам і лисам, бо він месник за синів Снорре, що впали у Вінланді. Чи ти зрозумів мене, Вальдемаре? Ось я велів двох слуг Фрегдізи взяти на тортури. Вони наляпали такого, що аж волосся ставало дибом, верзли про людоїдів, про крадіж, про втечу, та правди в сьому не було. Один сконав на лаві, другий збожеволів, бігає тепер понад береги та розказує, як мотав кишки із Снорразонів. Треба буде його теж убити, щоби не накоїв лиха. Ось і все, що дізнався про вашу виправу. Тому прошу тебе, скажи хоч ти мені, що було у Вінланді? Ти ж чужий і, як кажеш, не повернешся вже сюди, то тобі й байдуже.
 — Чому ж ти, Ляйфре, просто не спитаєш сестру?
 — Її? Гей, знаєш ти, боярине, насіння Еріха Равде. З її уст ніяка сила, ні хитрощі, ні тортури не вирвуть ні словечка, якщо вона сама не захоче. Рід наш не втіче перед ніякою небезпекою, нікого не пощадить, нічого не подарує. Ми вовки між людьми, Вальдемаре, і знаємо себе. Отже, зроби для мене те, чого не зробила і не зробить сестра, а я клянуся тобі на меч, на кістки Еріха й на власну голову, що ні словечка не скажу нікому про те, що почую, хоч би почув найжахливіше!
Ляйфр справді прохав, може, перший раз у житті... Боярин знав, що жоден із гриднів навіть під присягою не сказав би правди про події, які промовчує володар. Фрегдіза теж не сказала правди, щоби не довести до ворожнечі з єдиним братом, головою роду. Тому боярин вирішив вволити прохання Ляйфра.
 — Правда ось яка, — сказав. — Снорразони згинули в боротьбі з людьми Торварда й Фрегдізи. їх підступом заскочили неозброєних і побили всіх.
 — А жінки? Там було п’ять жінок! Що з ними сталося? — з крайнім схвилюванням у голосі допитувався Ляйфр.
 — Жінок побила мечем Фрегдіза, тому що вони образили її...
 — Усіх?
 — Так! Однак із крови забитих не може повстати месник, бо кров ту покрили праліси Вінланду та змили хвилі океану. Можеш спати спокійно, старий Ляйфре!
Настала мовчанка. Ляйфр повільно пив вино.
 — Не можу повестися із сестрою так, як того заслужила, — мовив врешті старий варяг, — а, проте, гадаю, що за її вчинок упаде пімста на наших нащадків у прийдешньому! [Слова Ляйфра автентичні. — Авт.]
Кажучи сі слова, Ляйфр затрусився усім тілом, а з куточків прокушених уст скапували на білу бороду краплини крови.
 — Без сумніву! — відповів, устаючи, боярин, а голос його звучав різко, як скрегіт сталі об сталь. — Гадав і я колись осісти біля вас у Вінланді, далеко від конунга Вальдемара та його хрестів. Одначе боюся, що проклін ваших вчинків вигубить усіх вас так, що й пам’ять загине про вас, як загинула про рідню та дружину Снорразонів. Боюся, що сей проклін упаде і на мене, невинного, що був серед такої огиди, та не перепинив її. Тому я вертаю до моєї Доброслави і разом з нею поїду шукати миру й дозвілля у Біармію! Боги ясні та добрі навчили мене, що недобре русичеві шукати гараздів на чужині, коли можна працювати між своїми та для своїх. Прощавай!
23. VIII. 1932.
