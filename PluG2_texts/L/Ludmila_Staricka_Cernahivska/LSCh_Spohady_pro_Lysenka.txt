Спогади про М. В. Лисенка
Коли людина пише свої спогади про когось, вона мимоволі додає до них і багато суб’єктивного, малюючи образ свого власного життя, на тлі якого з’явилася згадана особа.
Не можу і я уникнути того, бо бажаю в своїх згадках показати, який вплив мав Микола Віталійович на дітей і на молодь; хочу довести фактами, дрібненькими, але життєвими, що прекрасна і чиста людина підпокорює собі силою своєї чесноти молоді, незаймані дитячі душі, що навіть логічно не можуть оцінити вартості її, а повертаються до неї внаслідок, так би мовити, того геліотропізму, що повертає квітку до сонця.
Перший спогад — далеке дитинство. Ми в батьківському селі Кардашівці на Поділлі'. Ясний сонячний день. З вітальні видко великий квадратовий зал із скляними дверима з одного й з другого боку; двері розчинені, крізь них дивляться квітники, високі темно-зелені лапаті ялини, що ростуть біля будинку, садок, а за садком парк з широкими алеями, з долинами, з зеленими галявинами.
Сміється сонце і грає на всьому веселими скалками, обсипає золотим порохом рослини й квітки...
Цим володінням немає краю... В них не заходить сонце, панують тут радість і щастя, і дитячі літа...
І все моє: і сонце, і день, і садок, і парк; стайня, де стільки коней і улюблений кучер Охрім, що й посадить на коня, і дасть правити кіньми, і запряже для нас з сестрою бігунки, а найголовніше — псарня, де стільки приятелів-друзів: поважні гончаки, чорні, з жовтими лапами, жваві пойнтери і ласкава та лагідна сетер Вісла з малими цуценятами, такими гарними і втішними.
Все моє... Та я сиджу за столом, прип’ята, мов Прометей до скелі, до стільця. На стільці підмощено книжок, бо я дуже мала. Я схилилася над зшитком у дві лінійки і старанно виводжу літери, а Микола Віталійович — дядя Коля — ходить з кутка в куток і диктує мені українську
764
“диктовку”. Це не диктант для маленької дитини, це повісті 1. С. Левицького, і їм, здається, немає і не буде кінця.
Сміється день, а я пишу, тяжко зітхаю, шморгаю носом, та годі й думати про який-небудь протест і революційні заходи. Мамині приписи пишуться вилами по воді, з татовими ще — втік не втік, а побігти можна, а вже від дяді Колі не визволитися ніколи. Як сказав — так і буде, бо це український диктант.
За столом у вітальні сидять дами (гостей у нас в селі — вся Стара Громада, і в Київі жартують над мамою, що вона замовляє на літо 90 матрасів) і шарпають корпію 2; з цього я розумію тепер, що це 1876 — 1877 роки, російсько-турецька війна.
І день у день, коли сміється сонце, коли дзвенять пташки і гавкають на всі голоси мої улюблені пси, — сиджу добру годину на підмощених на стільці книжках і пишу під диктант Миколи Віталійовича українську диктовку, повісті І. С. Левицького.
І охота Миколі Віталійовичу гаяти стільки часу на маленьку дівчину, щоб учити її українського диктанта, а охота, й велика. Тим часом, я бачу його в своїй уяві завжди з книжечкою в руці й з олівцем. Де співають дівчата, де грають музики, він там, пише щось у книжечці, а потім проспіває — і нас дітей дивує, як це він ловить пісні.
Коли ж він вдома, він пише щось або грає на роялі. Завжди задуманий, хоч і лагідний і веселий, але, що б він не робив, та, горе моє: на мою диктовку він знайде завжди час.
Вриваються безжурні дитячі роки в рідному гнізді. Нас з сестрою відвозять у Київ і віддають до пансіону Криницької. Крім звичайної науки, починається і навчання музики, це вже хрест дяді Колі.
Ці спогади невеселі. В кожній справі Микола Віталійович вимагав усього, що ж до музики, то тут він був невблаганний, дарма, шо маленькі пальчики плутались безпорадно по клавішах. Микола Віталійович вимагав гри ритмічної, вірної, нюансованої. Це було добре: грати в нього абияк було неможливо, кожен учень це розумів одразу і брався якнайкраще до справи... Але Микола Віталійович паралізував. Сідаючи до рояля і починаючи свою п’єсу, я брала відразу несподівані музичні сполучення, а як Микола Віталійович на той час сучасної нової гармонізації не знав, — вони його неприємно вражали, і починалася “орація”. Орація охоплювала надзвичайно широкі теми; виявлялось, що людина, яка бере в лівій руці до — фа-дієз, а в правій сі — ре — ля, не буде здатна в житті ні до чого, ні до якої громадської роботи. Спочатку Микола Віталійович говорив українською мовою, але, коли вже дуже гнівався, переходив на російську мову: і тоді вже був край. Учень сидів принижений, приголомшений, почуваючи себе найтяжчим злочинцем, розуміючи, що в нього в житті вже нічого не вийде. Кінчав Микола Віталійович свої філіпіки завжди вигуком: “Самодержавне, православне, народность”. В цьому, як на нього, полягало все зло нашого життя. Ці три “кити”, що на них трималася вся імперія, — самодержавіє, казенне православіє і народність, гніт всіх інших народностей, що розташувались на території колишньої Росії, — вони були ненависні Миколі Віталійовичу, і в хвилину найвищого обурення думка його завжди зверталася до них.
Невесело було слухати ті орації, але вони кидали родючі зерна в дитячу душу. Порушував Микола Віталійович питання, що нібито безпосередньо не були зв’язані з гамами, екзерсисами та музичними п’єсами, — обов’язок, сила волі, громадська праця, завдання людини, — ці питання мимоволі опановували думку дитини і шукали відповіді.
І в ці уроки музики Микола Віталійович вкладав національне почуття: він, обтяжений щоденною працею, одривав свої вільні хвилини на те, щоб перекладати на українську мову теорію музики і викладати її моїй старшій сестрі.
На жаль, тих зшитків не залишилось.
Так точилось дитяче життя.
На зиму з полтавських сіл та хуторів приїздила до Київа сила сусідських поміщичих родин; всі вони були, власне, споріднені і з нами, і поміж себе; вони привозили свої діти до гімназії. У нас було широке коло дівчаток-підлітків та хлопців-гімназистів: Лисенки, Старицькі, Деконори, Остроградські, Магденки, Стороженки, Григоренки. Всі ці підлітки, що виросли по селах, звичайно, чудово розуміли українську мову, але в розмові з батьками і в родині балакали по-російськи.
Окремо стояла родина Косачів: це була цілком українська родина.
І ось у цій веселій, галасливій юрбі безжурних дітей заможних батьків, що знали тільки уроки, а поза ними — романи Майн Ріда, спускання з гір на саночках, театри та інші розваги, несподівано починає прокидатися примітивний, але вже свідомий український демократичний рух. Звідки і як?
Це батько мій та М. В. Лисенко, той дядя Коля, до якого через його демократизм та українофільство всі ці родини, власне, батьки цих родин, ставляться з легкою іронією.
Вони набирали з українофільства Миколи Віталійовича, з його донкіхотства й цілком безпідставного, на думку поміркованих поміщиків, завзяття, запалу, демократизму й національного почуття, що не можуть, нібито, й прорости на ґрунті царської Росії, та й не мають жодного raison d’être’y ’, а це відношення батьків, навпаки, осяювало постать Миколи Віталійовича в очах підлітків ореолом героїзму. Та й дійсно, в кожній з тих родин, аж до моїх дорослих літ, жили спогади про постанову “Різдвяної ночі”, що склала цілу добу в житті молодого на той час покоління, про працю Миколи Віталійовича в “Географічному товаристві” 3, про ту боротьбу, що він мав у “Русском музыкальном обществе”, і про наслідки її, про ненастанні сутички його з поліцією, жандармами і т. ін.
Якій здоровій дитині не імпонує боротьба, що більш безнадійна, то більш героїчна?
Без тенденції і приписів Микола Віталійович впливав на молодь чистотою свого високого переконання і тим переважував вплив родини і батьків. Ніколи ніхто з нас
не чув від нього російського слова, і ніколи ніхто з нашої молоді й не зважувався відповідати йому російською мовою. Українська мова запроваджувалась і в цьому гурті, а разом з мовою прищеплювалась і повага до того народу, що створив цю мову, й ідея щирого демократизму. Ніхто так, як Микола Віталійович, не повставав проти великопанських звичок та ідей, що прищеплювали різні гувернантки дітям цих родин. Авторитет Миколи Віталійовича був непорушний серед цієї молодої компанії, невважаючи на деяку його риторичність.
Батьки Миколи Віталійовича, мої бабуня й дідуня, займали невеличку, але привітну квартирку по Великій Підвальній вулиці. Це була надзвичайна пара: мій дід Віталій Романович Лисенко, колишній лейб-гвардії кирасир, жвавий, дотепний, чудовий оповідач, дарма на своє перебування у війську — залишився людиною української культури. Бабуня ж, Ольга Єреміївна Луценко, інститутка Смольного монастиря, була абсолютно змосковлена, ба навіть зфранцужена. Людина надзвичайно розумна, серйозна, освічена на свій час, вона читала, писала, балакала переважно французькою мовою, але дуже любила і добре знала й російську поезію. Дід, Віталій Романович, як і всі поміщики, балакав потроху по-українськи, але бабуня української мови не вміла і не розуміла. І дядя Коля завжди дорікав тим бабуні.
Отже, в цій хатині, куди так любив заходити Микола Віталійович, бо він був винятковий син, бували найприємніші вечори. Коли на стіл ставили дві свічки (лампи не дозволялось засвічувати в цій господі з огляду на можливу пожежу), самовар і все належне до чаю, дідуня сідав у глибоке крісло, перед ним ставили восьмикутню шкатулю карельської берези з тютюном, він набивав люльку з довгим чубуком і, загорнувшись білою хмаркою диму, починав свої оповідання про військові та інші пригоди. Тоді на дверях ставав старий кухар Микита, колишній деншик, поплічник дідів, і додавав іноді й своє слово про “минувшие дни и битвы, где вместе рубились они”.
Іноді ж дідуня звертався до іншої теми. “Людя, — казав він мені, — слухай і запам’ятай гаразд історію твого роду”. Тоді починалось оповідання на тему: Авраам роди
768
Ісаака, Ісаак роди Іакова і т. д. — історія Лисенків, Булюбашів, Луценків. З історії Булюбашів мені подобався тільки один епізод, що основоположникові цього роду, турецькому Булюб-баші, султан за якусь провину прислав шовкового шнура, щоб той повісився, але розумний баша не вволив султанової волі і дременув на Україну, де пристав до козацького війська. Зате оповідання про Лисенка-Вовгурю, поплічника Богданового, мені надзвичайно подобались; решту — хто, коли, де і як з ким побрався — забула.
Додам до цього один трагікомічний епізод. Георгій Лисенко, брат у других Миколи Віталійовича, з чернігівської, меншої лінії Лисенків, поховав єдиного сина, отже, не бачачи продовження свого роду, привіз Миколі Віталійовичу, як старшому в роді Лисенків силу різних гетьманських універсалів, я сама те бачила — запаковано їх було у невеличку скриньку, і поставили її під ліжком Миколи Віталійовича. Уявіть собі шалений гнів Миколи Віталійовича, коли він кинувся колись до тієї скриньки і побачив, що вона — порожня. Виявилося, що далека родичка його жінки, Ю. М., яка завідувала господарством родини, поробила з твердого паперу форми на паски.
Бабуня любила сідати проти вогню, коли в грубі тлів червоний жар, а з неба спускалися сірі сутінки: вона дивилась на жар, сумно похитуючи сивою головою в чорному, шовковому фаншоні, і казала мені декламувати вірші; любив ці літературні сутінки й дідуня. У мене була дуже добра пам’ять, я знала й “Ундину” Жуковського і силу віршів Пушкіна, Лєрмонтова і дещо з Рилєєва. Дідуня особливо любив останнього і сам, поблискуючи синіми очима з-під навислих сивих брів (він був з себе дуже гарний), декламував грізно:
--- Його ще за молодих літ торкнулося крилом декабристське повстання, і він завжди оповідав з сльозами на віях про всі ті події.
Бабуня особливо любила “Ундину” Жуковського і “Бесы” Пушкіна. 1 ось не раз, коли я з захопленням декламувала: “мчатся тучи, вьются тучи” або щось інше, відчинялися тихо двері і на порозі з’являвся дядя Коля, — російський вірш на моїх вустах обурював його. “Мама, — накидався він з серцем на бабуню, — не объединяйте Россию! Не объединяйте Россию!”
 — 	Количка, да ведь я только “Бесы”, — виправдовувалася бабуня, але дядя Коля був невблаганний.
 — 	А я вам говорю, не объединяйте Россию, — проказував він гнівно, міряючи кроками хату. — Вы разве не понимаете, что объединенная Россия — смерть Украины.
І довго сипались палкі слова; нарешті, спиняючись біля мене, Микола Віталійович виголошував повним докору голосом:
 — 	А ти не могла цього продеклямувати в батьковому перекладі?
Ця “объединенная” царська Росія стояла завжди перед Миколою Віталійовичем чорним прапором, і все те, що вело до неї на кожнім, найдрібнішім кроці життя, зривало в нього палкий протест: російська мова в вустах української дитини, заходи російських культуртрегерів, що в тій чи іншій формі лагодились затоптати московським чоботом українську культуру і довести до пресловуто! “объединенной России”. Мов якесь мудре провбачення причаїлось десь глибоко за порогом свідомого в голові Миколи Віталійовича і тому з таким гнівом виривались у нього слова: “не объединяйте Россию!”
Отже, працюючи на кожнім кроці життя на користь рідній культурі, Микола Віталійович розумів чи відчував ту просту, але глибоку педагогічну істину, що все те, що сприймається дітьми з подихом радості, міцно опановує їх душу. Кілька дитячих оперок, зшитки дитячих грищ та пісень, що залишились у художній спадщині Миколи Віталійовича, доводять мої слова, власне, як дбав Микола Віталійович за те, щоб і коло розваг дитячих утворити на рідному, національному ґрунті. І напотім, коли у Миколи
770
Віталійовича підросли вже власні діти, він завжди уряджував у своїй господі дитячі вистави. Крім його дітей, в цих виставах приймали участь і діти других українських родин, між іншими й покійний Василь Доманицький співав в опері 4 “Зима і Весна” Вітра.
Як і завжди, Микола Віталійович ставився до цих вистав з надзвичайною пильністю, і вистави виходили справді добрі. Діти Миколи Віталійовича були дуже музичні. Не можу забути, як дочка Миколи Віталійовича Мар’яна, тоді зовсім малесенька дитинка, 5 — 6 років, виконувала роль Осені в “Зимі і Весні” і тонесеньким, але дзвінким, мов кришталик, голосочком виводила досить складні арії і дуети.
Взагалі Микола Віталійович дуже любив дітей, і діти це відчували. Якась маленька сирітка, якась приймачка, селянські дітки — всі вони викликали в Миколи Віталійовича найніжніше почуття. Микола Віталійович був надзвичайно доброю людиною, і біля його вогню грілось чимало вбогих огнищан.
Той гурт однолітків, до якого належала і я, зростав, і нарешті, не знаю вже, яким чином і заходом, але ми пролізли на співанки Миколи Віталійовича, а була то велика радість.
Цей хор на кшталт Севап^егеіп’у * засновано було Миколою Віталійовичем з першого року, як він оселивсь у Київі, — 1871 — 1872 року. Він виступав з цим хором у симфонічних концертах, у власних концертах тощо. Тих перших років хорової організації Миколи Віталійовича я, звичайно, не пам’ятаю, але в кінці 80-х років, коли ми вже добралися до 7-го класу гімназії, ми, як я вже сказала, пролізли і на ті співанки. Відбувалися вони в залі Качали, колишніх “Мінеральних водах”5, щосуботи. Не знаю, власне, скільки було самих хористів, але на співанки збиралась сила студентів, курсисток, приходили в синіх окулярах, а часом і в перуках “особи духовного званія” (семінаристам та академікам суворо було заборонено приймати участь у цьому хорі).
Диригував Микола Віталійович, а підготовчу роботу вели старости хорові. В перервах був чай для учасників, а в куточку куняв “непременный член” — вартовий “самодержавия, православия и народности”.
Звичайно, і пісня була українська, і мова скрізь була українська. Під час чаю дебатувалися різні питання, що не мали нічого спільного з музикою. Ці зібрання української молоді були люфтою, крізь яку вривався струмінь чистого повітря в затхлу атмосферу російського обивательського життя.
Знову і тут вплив Миколи Віталійовича на молодь був надзвичайний. Сам гарячий, палкий, завзятий і запеклий демократ, він будив емоції других, особливо молоді. Здається, я не помилюсь, коли скажу, що серед київської університетської молоді не було більш популярної людини.
Якось дбає так доля, що в кожну найбезпораднішу добу залишаються люди непохитні і життєдайні, мов високі дуби в упень порубаному лісі.
Навколо них пні та корчі, й високі дерева самотні. Снуються над ними дедалі хмари, сумно шепочуть велетні, хитаючи головами, а вітер шелестить поміж широких корон і розносить родюче насіння, і засівається пустка, і проростає знову веселий зелений гай.
Таким деревом життєдайним був і Микола Віталійович.
Головним чином працював він, звичайно, в обширу мистецтва, та ж нішо так, як мистецтво, і не захоплює людей.
Щороку уряджував, між іншим, Микола Віталійович урочисті концерти в оперовому театрі. Програма концерту складалася з власних творів Миколи Віталійовича і творів російських та європейських композиторів в українських перекладах.
Ці концерти теж були великим “зрухом” в житті українського громадянства, на них збиралася не тільки українська київська публіка, а приїздили люди з провінції. Під час виконання повітря двигтіло в залі від грому оплесків.
Другим “зрухом” в житті українського київського громадянства був вечір і панахида по Т. Шевченкові. Все
це уряджувалося, звичайно, “тайнообразующе”, теж за найближчої участі Миколи Віталійовича. Один з таких вечорів було уряджено в часи найтяжчого гніту в тій самій залі “Мінеральних вод” — на відповідальність дядькову й батькову — нібито велику співанку. І страж “самодержавия, православия и народности” був і на цей раз тут, але “заосмотрений яствієм і питієм”, а найпаче синім папірчиком (5 крб.), він дивився крізь пальці на те, що діялося навколо. “Мінеральні води” — це був величезний курзал, народу набралося сила-силенна, співав хор, співали солісти, декламували батько та Кропивницький. Збирали гроші на хрест на могилі Шевченковій, а за вечерею виголошувались промови, наболілі думки. На цьому вечорі батько декламував свої вірші: “За Каневом, на величезній кручі”, “Голосить дзвін”, “Ми там були, його розп’яли” та інші.
Душею вечора був Микола Віталійович. Він не був ніколи блискучим оратором, але слова його були такі щирі, повні такого переконання, що займали всіх вогнем. Навіть дещо з його промови пам’ятаю. Говорив він про працю, про те, що кожен повинен працювати на своїй постаті6 і що віра в певність своєї справи переможе все.
З тих вечорів люди верталися додому в солодкому тумані зворушених надій.
За цю велику шевченківську вечірку розпочато було потім і велику справу. Полетіли доноси до генерал-губернатора на губернатора, губернатор виправдовувався і, щоб себе захистити, захищав упорядчиків концерту і т. ін. Цікаві сліди цієї тяганини залишилися в Київському архіві.
Згадую тут ще один факт. Це було на початку 1881 року. Я була ще в третім класі, але добре пам’ятаю, що в нашій господі у Миколи Віталійовича і батька з’явилася думка справити прилюдну урочисту панахиду по Т. Г. Шевченкові, з афішами, оголошеннями в часописах і т. ін. На чолі справи стали Микола Віталійович, батько, проф. Антонович, Якубенко 1. Пам’ятаю, що не раз радилися в нашій господі, їздили до губернатора і т. ін. Панахида мала бути надзвичайно урочистою в Софійському соборі, з церковним хором і хором Миколи Віталійовича, і солістами, а щоб громадянство в найбільшій кількості могло прибути на неї, призначено її не на 26.11, що припадало на буденний день, а на 2.ІІІ. Не судилося тій панахиді відбутися, бо ввечері розкотилася по місту нечувана звістка — царя вбито.
Отже, адміністрація київська з великого розуму зв’язала вбивство цареве з цією урочистою шевченківською панахидою, що мала відбутися на ранок у Софійському соборі. Упорядникам закидали, що вони знали про замах на царя і спеціально на те й уряджували в той самий час панахиду. Довго довелося Миколі Віталійовичу і решті упорядників справдовуватись з адміністрацією й доводити, що це було лише фатальне збіговисько обставин. Справи не сплели, бо й усе обвинувачення ґрунтувалося лише на мудрих “умозаключениях” начальства, але халепи було чимало.
Миколу Віталійовича і так занесено було вже давно до реєстру “неблагонадійних”, цей епізод додав ще один карбіж 8. Та Микола Віталійович не журився тим.
Де тільки міг, насаджував він своє зелене дерево в громадському житті. Тож у його привітній хаті почали вперше збиратися молоді на той час літератори 9. Людина широко й прекрасно освічена, Микола Віталійович був душею і цього гуртка, а коли літературна вечірка відбувалася і не в його хаті, він ніколи не пропускав її. 1 підбадьорював, і заохочував молодь, і давав свої вірні та характерні зауваження.
Час ішов, ні, час збігав, а справи наші громадські посувались поволі. Це були 80-ті роки, роки глибокої реакції, коли Марія Федорівна “возвратила русскую женщину семье” |0, себто заборонила жінкам вищу освіту; коли після 1-го марта державний терор, здавалось, скував навіки все чисте й сміле на всій території царської Росії, та, не-вважаючи на всі заходи уряду і на той занепад політичних організацій і громадської думки, що стались наслідком їх, життя все-таки пробивалося хоч дрібними струмочками з-під тієї крижаної кори. Люди гуртувалися, зростали політичні й культурницькі організації, звичайно, цілком таємні. Українська київська молодь поділялася теж на кілька гуртків більш і менш радикального напрямку. Гуртки мали свої завдання, свою роботу, біля якої й гуртувалися молоді сили. Одним з таких гуртків був той літературний гурток, що збирався в господі Миколи Віталійовича, що за нього оце я згадувала. Завдання його було остільки широке, оскільки молоді були члени його: і оригінальна творчість, і переклад усієї світової літератури, і дитяча література, підручники, читанки і т. ін. Але не було ніде прилюдного зібрання, де могли б зійтися всі й почути рідне, гаряче слово, що всіх об’єднувало б і запалювало всіх.
У 1895 році зорганізувалося в Київі Літературно-артистичне товариство. Спочатку в нього увійшов з українців небіжчик В. П. Науменко “, а тоді вже запросив і нас, і звичайно, один по одному, та так усі ми й отаборилися в тому Літературно-артистичному товаристві, ще й того мало, — зрештою опанували й правління. За Миколою Віталійовичем вступило багато музик київських: Сікард, Блюменфельд, П’ятигорович і інші. З їх допомогою ми взяли гору на всіх зібраннях. У склад правління увійшли: М. В. Лисенко, М. Старицький, Ольга Петрівна Косач, І. М. Стешенко й інші, і одразу діяльність товариства пішла українським шляхом і охопила широке поле. Шевченківські вечори, концерти, літературні зібрання — все це упоряджувалось тепер прилюдно в великому масштабі.
Скільки енергії, скільки праці поклав Микола Віталійович на ці вечори і на боротьбу в самому клубові, з україножерцями, що повставали проти “хахлацкого засилья”! І скільки людей зазнало хвилин чистої радості і піднесення, дякуючи тим його невсипущим заходам.
Тим часом в аморфній масі розпорошеного громадянства починалась кристалізація. Про діяльність Миколи Віталійовича в Старій Громаді, в Географічному товаристві, що, здається, засноване було у 72 — 73 році, я не кажу, бо це я тільки чула від батька, та й то вже в пізніші часи; згадую тільки те, що вже відбувалося за моєї пам’яті.
1897 року заходами в першу голову О. Я. Кониського організується перший з’їзд українських організацій. Про це я широко говорити не буду, щоб не повторювати того,
що вже сказали інші; скажу тільки, що й до цієї найважливішої справи Микола Віталійович поставився з усім палом свого серця.
Перший день з’їзду відбувся в господі О. Я. Кониського. Пам’ятаю, як зараз, цей день. Це було десь у серпні. Був ясний гарячий день, сонце аж сліпило очі. По двоє, по троє сходились люди до помешкання Олександра Яковича. Власне, не до його помешкання, бо займав він тільки одну кімнату на другому поверсі свого будинку, а до помешкання його родини в першому поверсі. Коли ми ввійшли туди, в просторих кімнатах вже було повно людей. На з’їзд з’їхалося понад 50 делегатів; були представники й від Галичини — О. Маковей та інші, були й двоє українських батюшок — один з них Лука Скочковський. Серед хат стояли великі столи з різними закусками, а посередині на кожному столі пишався здоровенний пиріг, — це мало доводити, що Олександр Якович скликав гостей на день свого народження. Люди розташувалися групами, скрізь кипіла жвава розмова, настрій був підвищений, урочистий, а від одної групи до другої переходив М. В. Левитський і з захватом виголошував: “Історичний момент переживаємо”.
Весь променистий того дня був Микола Віталійович. Другий день з’їзду відбувся в нашій господі. Звичайно, були й пироги, й все інше, але в вітальні стояли, як в авдиторії, стільці, перед ними стіл, а на столі лежала нова, ненадрукована батькова п’єса. На випадок приходу несподіваних гостей всі мали казати, що батько запросив їх прослухати його нову п’єсу.
Ця містифікація була дуже прозора. Пам’ятаю навіть, товариш мого брата, молодий гімназист, що нагодився на той час, як побачив таке велелюдне зібрання, ащей двох батюшок, кинувся до мене з захватом: “Що, вже ножі святитимуть?”
Третій день з’їзду відбувся в господі Миколи Віталійовича. Тут теж була своя конспірація. В вітальні розчинений рояль, при роялі — Микола Віталійович. Літо — вікна розчинені, так що з другого поверху одразу було видко в вікна: хто ввіходив у двір, і ось на випадок несподіваного навалу жандармів Микола Віталійович грає, і
це мало означати, що він демонструє товаришам свій новий твір.
Убога містифікація, небезпечні жарти.
Нема нащо згадувати тут про те, як переслідував царський уряд кожний визвольний рух, а найпаче український сепаратизм, і Микола Віталійович — дарма, що мав на своїх плечах велику сім’ю і утримував її тільки власною працею, займаючи посаду інспектора музики в Інституті |2, і що за найменше обвинувачення “в участии в тайных организациях” його б скинули з усіх посад, — збирав у своїй господі велелюдні з’їзди і взагалі робив найнебезпечніші з боку політичного заходи.
На першому ж з’їзді Миколу Віталійовича обрано членом Ради Організації, а згодом і почесним членом Ради, і до самої смерти Микола Віталійович залишався ним. Він високо цінував громадське життя і був громадянином з чола до п’ят. Член Старої Громади, член Всеукраїнської Організації (пізніше ТУП13), колишній член Географічного Товариства (замаскованої української організації), Голова Українського клубу, скрізь був він серцем і душею організацій, бо визнавав, що з цих організацій у народа, позбавленого державного життя, виростає розуміння: НАЦІЯ. Господа Миколи Віталійовича була завжди штаб-квартирою українців. Чи хто приїхав з українців до Київа, чи хто з киян хоче довідатися про те, як ідуть справи — [йшли] до Миколи Віталійовича.
Це була надзвичайно привітна господа, Микола Віталійович був гостинним господарем, і кожен, хто ступив у його двері, знав, що він зустріне тут ласку, тепло -г і що головне — вогонь бадьорости.
Надзвичайно характерна риса Миколи Віталійовича була його бадьорість. Я ніколи не бачила його в підупалому настрої, не чула від нього того нудного песимістичного скигління, що за ним ховають свою душевну мізерію маненькі людці. Може, внаслідок свого здоров’я і тої сили творчого духу, що буяла в ньому, Микола Віталійович не втрачав ніколи енергії і віри в перемогу.
“Єднаймося” — це слово, що він так часто повторював, було його девізом.
777
І той, хто ввіходив у цю господу побитий життям і втомлений дріб’язковою боротьбою, виходив з неї мов молодшим, з вірою і надією в серці.
Тим часом Микола Віталійович зовсім не був такої бездоганно лагідної вдачі — навпаки, він був дуже запальний — спалахував одразу, мов сірник, увесь червонів і сипав грізною філіпікою на винуватця. Це був шляхетний гнів. Його викликало обурення на щось негідне і зле. Злопам’ятливим Микола Віталійович не був: як скоро спалахував, так скоро і відходив. Заздрість, підступ, холодна злоба були невідомі йому. Це було золоте серце. Серед своїх людей у нього не було ворогів, і всі вороги українського народу були ворогами його.
1903 року відбувся великий урочистий ювілей Миколи Віталійовича. Громадянство зібрало значну суму і піднесло її Миколі Віталійовичу. На ці гроші Микола Віталійович і заклав свою власну музично-драматичну школу; це значно поліпшило його матеріальний стан і, головне, позбавило його прикрої залежности від начальниць Інституту, випадковости приватних лекцій.
І справи музично-драматичної школи одразу пішли добре завдяки йому авторитету як музичного педагога і взагалі завдяки тій пильности і художній гідности, яку вніс Микола Віталійович у справу школи.
Отже, зараз і в цій галузі діяльности Микола Віталійович, невважаючи на велику небезпеку, разом з М. М. Старицькою поруч з дозволеним міністерством внутрішніх справ відділом російської драми організує в своїй школі і відділ української драми.
Це була перша на Україні українська школа. Але й увесь добробут матеріальний Миколи Віталійовича, що залежав від школи і міг би забезпечити йому спокійну старість, було б знищено одним розчерком пера, коли б хто схотів розворушити справу самочинно закладеної української драматичної школи.
Минаючи відділ української драми, в школі і так запанувала одразу українська атмосфера: українська мова в канцелярії, портрети українських діячів, українці-викладачі. 1, невважаючи на цей “дух”, прикрий для більшости тогочасних учнів музично-драматичних шкіл,
школа Миколи Віталійовича одразу придбала велику популярність завдяки імені Миколи Віталійовича і його відношенню до цієї справи.
Надійшов 1905 рік, зчинилася буря.
Черкнула буря крилом — і той притулок, де отаборилось українське київське громадянство, — Літературно-артистичне товариство — закрили.
Звичайно, час був гарячий, тепер було вже не до концертів і не до вечірок, але не стало хати, де можна було б зібратися в великій кількості й обміркувати свої справи. ! ось виникає думка закласти вже свій Український клуб. Найближчу участь приймають у цій справі небіжчики М. С. Синицький, Л. М. Жебуньов 14 та М. В. Лисенко.
Нарешті восени 1908 року українське громадянство одержало дозвіл закласти свій клуб. Я пам’ятаю перше зібрання правління, що одбулося в нашому клубі. За столом, вкритим зеленим сукном, сиділо правління Українського клубу. Голова — М. В. Лисенко, секретар — Синицький, скарбник — Ігнатович 15, члени правління — Л. М. Жебуньов, О. П. Косач, М. М. Старицька та інші. Помешкання — свіжо одремонтоване, пахло олійними фарбами, штукатуркою, лаком. Навколо все блищало, нові меблі, нові малюнки, люстри. Обмірковувано ритуал відкриття клубу. Настрій радісний, урочистий.
Ніколи не забуду обличчя Миколи Віталійовича. Він сидів посередині срібно-сивий, а на обличчі сяяли і гордощі, і радість, і завзяття.
Коли виходили всі з клубу, О. П. Косач звернулася до Миколи Віталійовича.
 — 	Ну, нарешті і ми в своїй хаті.
 — 	Так, слава Богу, — одказав Микола Віталійович, — хоч і не велика, та вже своя, а це головне.
І наче відчулось у цих простих словах, що й справді ми вступаємо в якусь нову фазу життя.
На відкриття клубу призначено вечірку.
Звичайно, Микола Віталійович грав і акомпонував, але на цей раз він і розпочав бал у першій парі вальса, здається з В. Вілінською, і одразу надав вечірці щось надзвичайно миле, старосвітське, гоже.
779
Я була теж членом правління, і від того часу ми почали зустрічатися з дядьком ще частіше. І разу не пропустив він ні одного засідання, жодного концерту, жодного літературного зібрання. Всі концерти, власне, провадив він, він і сам грав, і уряджував струнні ансамблі і вечори класичної музики, і вечори старожитнього романсу. В цьому останньому вечорі Микола Віталійович навіть сам брав участь в інсценуванні і в старовинному костюмі 40-х років заграв стародавні вальси, і разом з усіма виконавцями пройшовся полонезом через усі зали.
До речі, хочу сказати два слова про гру Миколи Віталійовича. Ніхто ніколи не виконував ще досі речей Миколи Віталійовича так, як він їх сам грав; з його смертю і вони наполовину вмерли. Я чула чудових, добірних виконавців, але, невважаючи на їхню віртуозність, силу, їм бракувало того, що давав Микола Віталійович. Це була гра Віщого Бояна, того, що розтікався мислію по древу, сірим вовком по землі, шизим орлом під облаки.
Ні до кого іншого прирівняти його гру не можна було... З Миколи Віталійовича був прекрасний піаніст-віртуоз, він виконував з надзвичайною експресією європейських і російських композиторів, особливо Шопена, Шумана і Чайковського. Я, наприклад, ніколи не чула кращого виконання “Aufschwung” а* Шумана. Коли він виконував свої і взагалі українські речі, він надавав їм щось надзвичайне, якесь євшан-зілля... В його грі оживали тисячоліття... І чулась глибока, сива, слов’янська старовина. Та й сам він був за роялем — Віщий Боян. Натхненний, палкий, з силою удару левиної лапи, з гордим поглядом, він цілком перевподоблювався. В житті лагідний, ласкавий, за роялем — Віщий Боян.
“Своя віщія персти на живая струни вскладаше, они же сами князем славу рокотаху”.
Недурно ж, коли він заграв “Гей, не дивуйте” на концерті у Празі, то відомий чеський композитор схопився схвильований з місця і закричав: “То духи з степу! Духи з степу!”
Духи з рідного степу, з сивої давнини отаборились у серці Миколи Віталійовича. Бетховен каже, що “музика чоловіка (мужчини) — це вогонь його душі”; я скажу, що музика Миколи Віталійовича була вогнем душі зайшлих боянів, кобзарів.
Отже, як і до кожної справи, Микола Віталійович ставився надзвичайно серйозно до справ Українського клубу — “душу вкладав він у них”.
Дійсно, Український клуб став на той час власною хатою, осередком київського українського громадянства.
Бажаючи урядити для членів клубу різноманітні вечори, правлінню Українського клубу спало на думку поставити маненьку оперу і мініатюрні драматичні твори. Звичайно, хто ж би написав оперу? Звернулись до Миколи Віталійовича. Він охоче згодився і загадав мені скласти лібрето. Ідея лібрето “ИосШто” йому страшенно сподобалась, вона перенесла Миколу Віталійовича в часи його молодих літ. В цю оперу ввійшли мелодії старовинних романсів, співаних за молодих літ Миколою Віталійовичем. Так, арія панночки — “Наче сонечко з очей” — має в основі старовинний романс “Будто солнышко из глаз, милый закатился”. Програваючи цю річ, Микола Віталійович завжди звертався до моєї мами, своєї сестри, з усмішкою і казав: “А пам’ятаєш, Соню, як ти співала “Будто солнышко из глаз”? Дует “Сонце в твоїх лиш очах” написаний на мотив романса “Не отходи от меня”, а вальс, який грає стара пані з портрета, — це той вальс, що грала дружина дядька матері Миколи Віталійовича — Марія Василівна Булюбаш, та тьотя Марія Василівна, що так любила Миколу Віталійовича і яку і він, і всі наші згадували з такою любов’ю.
В цьому маненькому творі М. Лисенка ожили тіні його минулого, тим-то й овіяно цей твір таким сумом і жалем за збіглим життям. Цій оперці судилося стати лебединою піснею М. Лисенка.
Ба ні, була ще не закінчена оперка на лібрето В. Ві-лінської і хор на слова Шевченка “Боже, нашими ушима чули твою славу”.
Пам’ятаю, не раз приступала я до Миколи Віталійовича з проханням: “Дядя Коля, напишіть хор на ці слова — це буде щось надзвичайне”.
781
І ось 11 жовтня, саме напередодні смерти Миколи Віталійовича 17 була я в нього ввечері, балакали про поставу “МосШгпо”. Вирішили все, що треба, я вже вийшла в коридор, збиралася йти додому, коли це Микола Віталійович закликав мене до свого кабінету. “А йди-но ще сюди, я тобі щось заграю”.
Увійшла. Микола Віталійович сів за піаніно, заграв мені цей хорал: “Боже, нашими ушима чули твою славу”.
Ніколи не вивіється з душі моєї враження від тої гри і від того світу.
В кабінеті було темно: біля піаніно горіло тільки дві свічки. Микола Віталійович грав з надзвичайним натхненням; пам’ятаю, одначе, що мені в око впала хвиля темної крові, що раз по раз припливала йому до обличчя. Не надала я тоді тому значення, бо музика цього твору захопила мене цілком. Це була якась мука, горе, жадоба до волі й помсти. Звуки наче зростали і здіймались круг Миколи Віталійовича в темній хаті. 1 грав Микола Віталійович як ніколи, бо грав він в останній раз — на ранок його вже не стало...
Пам’ятаю, коли я вернулася додому, у вухах моїх ще дзвеніли грандіозні і величні звуки. “Дядя Коля написав надзвичайну річ”, — сказала я.
Але і зараз, з першого дня існування клубу, Микола Віталійович згадав за той елемент, якому, як я вже згадувала вгорі, він присвячував стільки уваги й любови протягом усього свого життя, — за дітей.
Поруч з розвагами і зібраннями для дорослих з ініціативи Миколи Віталійовича і за найближчої його участи, засновані були дитячі ранки і вечірки.
І в цих дитячих вечірках, як і в великих концертах, і з тією ж відданістю приймав участь Микола Віталійович, бо надавав їм величезного значення.
Діти, нове покоління, тепер вже молоді дорослі люди, з нетерпінням чекали свого дня в Українському клубі, і які теплі згадки залишили в них ці перші зібрання.
З особливою пильністю уряджувалися дитячі шевченківські вечори. Микола Віталійович писав спеціальні музичні п’єски для молодих виконавців, репетирував з ними. 1 як же сяяло його обличчя, коли малі виконавці співали
 лавами по обиава боки рояля і співали дзвінко та гармонічно: “Як умру, то поховайте”, “Ще не вмерла Україна”.
Все це творила людина, що несла на плечах вагу 72 років 18. Людина, зросла в оточенні великопанської, заможної родини, а ввергнена життям у вир боротьби за шматок хліба, за право на життя свого народу.
А в тій боротьбі була і “зависть тайная", і “злоба открытая”, і “друзей клевета ядовитая”. 1 велика “пошана” з боку поліції та жандармів. Вони Миколу Віталійовича не забували. Я не пишу біографії Миколи Віталійовича. Згадую тільки факти, що відбувалися при мені, але ті архіви, що тепер розбирають, показують, як стежили за Миколою Віталійовичем. За кожною політичною подією у Київі більшої чи меншої ваги поліція зараз згадувала за Лисенка та Старицького, виказуючи на них як на організаторів різних тайних товариств, зібрань чи як на підбурників студентів і т. ін. З тих малих “доносів” повставали і великі неприємності. Зараз згадаю лише один трагікомічний епізод з останніх років життя Миколи Віталійовича.
Було це на початку 1907 року.
Не знати з чого, з якого доносу, київська адміністрація постановила одної чудової зимової ночі заарештувати гуртом усіх українців, щоб викрити, як, мабуть, думалось їй, колосальну змову. Як надумали, так і зробили, — похапали всіх: старого Чикаленка |9, 71-літню вдову Драго-манова 20, приїхали і до Миколи Віталійовича — пристав, околоточні, городові, поняті — повна хата. Трус... Родина схвильована: “В чім справа?” Жодної відповіді. “Не беспокойтесь — все будет разъяснено”. А тим часом: “Пожалуйте... имеется предписание арестовать вас и препроводить в Лукьяновский участок”.
 — Ну, що ж, їхати, то й їхати. Тільки ось що, панове, — озвався Микола Віталійович до поліцаїв, — ви вже вибачайте, я людина старосвітська і додержую добрих звичаїв. Сядьмо ж на дорогу, щоб усе добре сідало.
Посідали здивовані пристав та околотки, городовики й поняті. Підвівся Микола Віталійович, перехрестився на образи, перехрестився побожно пристав і всі асистенти.
783
Тоді Микола Віталійович попрощався з родиною і скомандував:
 — 	Ну, а тепер з Богом!
І здивовано, і схвильовано вирушили за Миколою Віталійовичем поліцаї. Микола Віталійович їхав з приставом. Мовчав довго пристав, нарешті глибоко зітхнув і озвався:
 — 	Господи, и таких людей арестуют!
А коли приїхали до Лук’янівського участку, тут почалася кумедія. Арештовані, довідавшись, що привезли Лисенка, заметушилися... — “Лисенко, наш знаменитий Лисенко заарештований. З нами буде сидіти”.
Кинулися мити підлогу, опоряджати камеру, поступилися найкращою лавою і зустріли Миколу Віталійовича найщирішим привітанням.
Дійсно, Микола Віталійович був надзвичайно популярною й укоханою всіма людиною. Але, невважаючи на те, не було щасливе життя його — в головному своєму стимулі, в своїй творчості він був самотній. Микола Віталійович скінчив блискуче Ляйпцігську консерваторію, та не вважаючи ще й цим свою музичну кар’єру закінченою, поїхав до Петербурга, де і прослухав курс інструментовки у професора консерваторії Римського-Корсакова.
Скоро повернувся Микола Віталійович з Петербурга до Київа, вступив професором музики до Київського музичного товариства 21. Там викладали спеціалісти, один з них, Ходоровський, скінчив разом з Миколою Віталійовичем Ляйпцігську консерваторію. Отже, музичний осередок був добрий, але, вважаючи на свої національні і політичні переконання, Микола Віталійович залишатись в музичному товаристві довго не міг і покинув його незабаром. Цей крок зробив його ізольованим від спеціалістів-музик, а його національний і демократичний напрямок, його вокальні речі, писані на українські тексти, зробили його посьміховиськом у цих колах, що визнавали ідеологію “Киевлянина” и.
Так залишився Микола Віталійович у своїй творчості самотній. Правда, кожна його нова річ викликала й цікавість, і захват у своїх колах, але то були кола аматорів-дилетантів,
 прихильників, не було на той час українців-фахівців...
А Микола Віталійович ставив і сам до себе високі вимоги і був завжди непевний себе.
Таким чином, операм Миколи Віталійовича стали недосяжні російські оперові сцени (їх — власне, не опери, а оперети — грали тільки в українських трупах Старицького та Садовського), а тим часом при виставі своїх опер на великих оперових сценах Микола Віталійович мав би великий матеріальний і художній поспіх, та він не пішов у Канносу 23 і сам своєю власною волею засудив себе, творця-композитора, на стражденне життя музики-педагога. Силою свого патріотизму подолав жадобу широкої слави і залишився в своїх Фермопілах 24, вірний законам своєї отчизни. Життя своє понівечив, засудив себе на муку, а нам лишив бездоганний образ великого таланту і патріота-громадянина.
Кінчаючи свої згадки, я хочу додати ще один дрібненький факт, що трапився зі мною в серпні 1926 року.
Я їхала з дочкою візником від Деміївки 25 до будинку відпочинку в Преображенні.
Перебігли Деміївку і в’їхали в ліс. Кінь ішов ступою на гору, а ми з дочкою балакали, звичайно, по-українському.
Раптом повертається до мене візник і говорить:
 — 	Ось ви тепер говорите, чую, по-українськи, бо тепер уже вольно. Україна настала. А я згадую не раз, давно це було, ще в мірноє врем’я, перед войною... жив тут на дачі за Преображенієм один старичок, Лисенко, і часто я його брав з Деміївки і на дачу возив. Ну, значить, як обикновенно говорю йому: “Прикажете, барин, свезти?” А він до мене: “А ти чого мене барином називаєш, да якою мовою ти до мене говориш?” 1 почне він, ето, мене парить і про слободу говорить, і про Україну, і про козаків, і про те, як треба свого держатись, свого права доходить. Да так до самої дачі... їй-богу, аж жарко ставало, — зітхнув візник, згадуючи давно минуле, стьобнув коня батіжком та й замовк... Довга пауза упала.
 — 	А потом, знаєте, — почав він знову, — їду я так собі сам назад лісом додому, а слова його все у мене в
пам’яті, так і думаю: “А чи не правду старичок казав”. 1 то, верьте слову, не раз, а знаєте ж єсть і між нашого брата всякий народ, а ну я возьми та й так, куди следует, — старичок, мол, яким словам научает. Та це ж при старом режимі! Ой-ой! От то-то тепер, як чую, що говорять по-українски, так я - собі думаю: добре вам тепер і говорить, як вас на те ще й учать, а старичок і при старом режимі які слова мені казав... Та й як вичитував... Аж жарко ставало. Ех, нема мого старого Лисенка!..
Похорон Миколи Віталійовича довів усім, чим він був для України і яка порожнява розіслалась навколо, як упав цей велетень.
Чистий, палкий, незрадливий — він був, як сонце, що дає однаковий спектр і в лоні океану, і в найменшій краплині води.
--- Так влучно характеризує великий поет російський єство поетове, дві людини, що живуть в його душі.
Читаючи спогади про письменників, артистів, наукових та політичних діячів, взагалі про людей видатних, натрапляєш не раз на такі спогади, в яких автори старанно збирають всі банальні анекдоти з життя того або іншого діяча, дрібні риси його буденного життя, вияви його людської немочі, дріб’язкові негативні риси вдачі, приховані за веселкою творчости. Автори таких спогадів ніби намагаються одгорнути запону творчости і показати поета такою малою людиною, якою він був у щоденному буденному житті.
Німці влучно схарактеризували таких авторів епітетом Papiermühle — лиши і паперу, з їх млива постає обезбарвлена постать поета, та частина його істоти, не озброєна до боротьби за існування, що безсило борсається в недоброзичливих хвилях “житейського моря”. Поет Некрасов — картяр, неохайник, цілі ночі марнує за зеленим столом, Шевченко — п’яниця непросипний, Лев Толстой зраджує свою жінку з коровницями та іншими бабами і т. ін.
У день жалібних зборів з приводу смерти В. І. Са-мійленка прочитано було теж одні спогади про
787
Володимира] Ів[ановича]. В тих спогадах автор старанно зібрав всі дрібнички буденного життя поета, вияви його людської немочі: позичав гроші й не віддавав, розпускав свої гроші, був недбайливим урядовцем... Мабуть, воно так і було. Але ж чи то цікаво наступним читачам його творів. Чи образ поета стає од того рельєфнішим? Правда, весь секрет малярства складається з комбінацій світа й тіні, і скомбіновані талановито й такі бліки дали б образ живої людини. Але коли малюнкові бракує ясних бліків — немає малюнку.
В своїх спогадах я хочу дати образ поета таким, яким він одбився в моїй пам’яті, не прикрашаючи його, не підводячи під нього непотрібного йому підмурку. Таким, який він був — милий молодий студент В. І. Самійлен-ко, — щирий патріот і поет pur sang ’ Володимир СИВЕНЬКИЙ.
Познайомилась я з ним напровесні життя.
Напровесні...
А познайомив мене з ним Ігнат Житецький ‘. Павло Ігнатович Житецький 2, батько Ігнатів, був членом Старої Громади і приятелем мого батька, дружина його — Варвара Семенівна — була приятелькою моєї матері, наші родини були дуже близькі. Зійшлися ми ближче з 1г-натом Житецьким уже в старших класах: я була у 5 класі, а він десь кінчав Колегію Павла Галагана. У нас на той час вже були спільні інтереси: історія України, історія письменства і т. і. Ігнат постачав мені лекції свого батька по історії письменства, що той викладав в Колегії, я виучувала їх і тоді пишалася знанням нових фактів і нового трактування їх на лекціях нашого улюбленого вчителя проф. В. І. Малиніна 3. Ігнат познайомив нас з деким з своїх товаришів колегіянтів, між іншими з М. М. Ковесніковим, що теж з юнацьких літ кохався в історії України. Отже, коли я перейшла до VII класса гімназії, ми заклали історичне товариство. Ідея ця належала Ігнатові Житецькому, але ми радісно вхопилися за неї. Членами цього товариства стали я, моя дорога сестра М. М.4, мій незабутній друг й соучениця моя Лора О’Коннор 5, Ігнат, 
Мих. Мих. Ковесніков, К. А. та А. А. Липські6 — брати дружини мого дядька М. В. Лисенка та ін. Думка була така: опрацювати історію України і скласти ніби систематичний підручник. Ми поділили історію України на доби і кожен з нас мав простудіювати свій відділ і скласти реферата. До роботи взялися ми ретельно. Пам’ятаю, сестра моя М. М. писала про Володимира Святого, я про Данила Галицького, Ігнат, здається, взяв на себе Литовський період і т. д. Ми збиралися, читали свої реферати, обмірковували їх, марили про нашу спільну працю, про книжку історії України. Які ж то були веселі мрії... Радість і захват.
На той час старша українська молодь київська вже була згрупована в два великі гуртки: “політики” — Дра-гоманівці і “Читанка” — культурники. Збирався цей гурток “Читанка” по черзі у старших громадян. До “Читанки” наїжджав Ігнат, а року 1885 до цієї громадки вступив і В. Самійленко. Ігнат переказував нам ріжні новини з тамтого ширшого життя і ріжні політичні новини. По скінченні “наукової” частини наших засідань починалися жарти, сміх, грища. Такі справді забавки: “історики” гралися, мов великі діти. На той час пішов в Київській опері вперше “Євгеній Онєгін”. Ця опера була великим, так би мовити, революційним з’явищем. В оперовому театрі персонажі опери — не королі й королеви, не лицарі й мітичні герої, а майже сучасні люди у фраках, в сукнях, в чепчурах. Обстанова — звичайний старосвітський будинок, і події такі прості: варять варення, п’ють чай, пишуть листи. Оцей зовнішній бік опери справляв на всіх велике враження, і ми, по скінченні “наукової частини” засідання, почали виставляти “Євгенія Онєгіна”. Сестра моя М. М. виконувала завжди Ларину, Лора О’Коннор — Тетяну, Ігнат — Євгена, М. М. Ковесніков — Ленського, мені неодмінно накидали Ольгу. І виконавці, і глядачі були надзвичайно задоволені виставою.
То ж під час веселих тих жартів Ігнат оповідав нам про те, шо у Київі з’явився молодий український поет В. І. Самійленко, і читав нам напам’ять деякі його вірші. Але познайомились ми з Самійленком не у нас, а на одній з Шевченківських вечірок.
789
Ті Шевченківські вечірки були найбільшим святом для нас, зеленої молоді, були вони, думаю, великим святом і для дорослих. Щоб зрозуміти це, треба перенестися думкою й уявою далеко, майже за 50 років назад. То були часи найтемнішої реакції Олександра III. Духовне життя скуте й приголомшене. Театр, література — все мовчало. Студентське життя, колись таке буйне, животворне, стиснули тепер в круті береги. Новий “Устав” намагався зробити з студентів тільки учнів. І жандарми, й поліція, й університетське начальство тільки пильно доглядали студентів. Де й поділися ті студенти-громадяне, що організовували ріжні політичні гуртки, провадили громадську роботу, викохували великі плани і запроваджували їх в життя. Великий занепад був в студентському житті, — пияцтво й “стукачка” затягали багатьох. З катедр професорських не бриніло сміливе слово. Всі товариства громадські були заборонені; життя пливло, мов річка, закута крижаною корою. Та річка, така змертвіла на перший погляд, — рухалась й пробивала собі шлях до вільного моря...
Коли гніт політичний душив російське життя, то ще з більшою вагою душив він життя українське, а воно не вмирало, а ширилося. Скрізь організовувалися гуртки, наладжувалися постійні зносини з Галичиною, з найтемніших ведмежих кутків озивалися люди. Тут було щось стихійне. Мабуть, наша нація подібна до живого срібла, вдарять по ній і вона розбігається на манесенькі краплини, але й знову зливається до купи.
Про більші студентські і громадські об’єднання вже подавалися звістки в літературі, але про такі майже дитячі гуртки, як ото наш історичний гурток, за який я оце згадувала, невідомо нікому і таких гуртків було багато. До речі, згадаю ще про один гурток, що теж збирався не раз в нашій господі — “Українське Драматичне Товариство”. Організовував його К. 1. Арабажин7 і сестра моя М. М. приймала в ньому участь. Цей гурток організовував українські вистави, звичайно, в приватному помешканні і без відома поліції8. Отже такі гуртки, за які, мабуть, ніхто тепер і не згадає, ширилися в Київі. Кожен гурток дбав про те, щоб урядити Шевченківську вечірку.
790
Ці Шевченківські дні були днями єднання молодих і старших сил. Такими ж днями єднання були й концерти М. В. Лисенка. Але на концертах не було “слова”, а тут на цих вечірках слово грало й запалювало всіх. Вечірка складалася з реферата, декламації, співів, а потім вечері. За вечерею промови і тости — серце горіло, палали слова.
Ми готувалися до вечірок, як до всякого рокового свята. Перш за все, — пришукали приміщення, то справа була не мала, бо, звичайно, вечірки ж бували нелегальні; друге — літературно-музична частина, третє — господарська частина й, нарешті, запросини гостей. Всю цю роботу поділяли ми між собою і бралися до неї ретельно.
Отож, на одній такій вечірці, що одбувалася в помешканні С. І. Магденка 9, в якій найближчу участь приймав наш гурток, — познайомилися ми з В. 1. Самійленком.
Поет. В уяві молоденьких дівчат це особа висока, ставна, з одкритим чолом, з буйним волоссям і натхненним виразом очей.
Яке розчарування.
Ми побачили невеличку на зріст ситеньку людину, з симпатичним, але зовсім не натхненним обличчям, з чорними, мов терен, очима і копицею сивуватого волосся на голові. Людина нібито непоказна і справді “сивенька”, але вже за кілька хвилин Самійленко починав цікавити кожного. Перш за все, звертали на себе увагу його очі — цікаві, спостережливі. В них щохвилини мінялися ріжні почуття: гумор, жарт, допитлива думка, ласкава ухмилка. Тоді вже увага спинялася на його постаті: Самійленко рідко коли сидів спокійно на місці, він завжди ходив, ніби припадаючи на одну ногу, з кутка в куток. Далі зацікавлювала розмова Самійленкова. В розмові він не просторікував багато, він слухав уважно співбесідників, вставляв доречні уваги або жарти, або ущипливе слово, або доткливе речення на рахунок ворожих мас, або вірну думку, гостру, глибоку і висловлював її в такій легкій безпретенсійній формі, що, здавалося, вона не мала жодної ціни, а тим часом вона була завжди глибоко продумана. Взагалі Самійленко одрізнявся від багатьох
студентів своєю вихованістю, своєю звичайністю. Я не скажу, щоб це були елегантні вишукані манери великого аристократа, але почувалася в його поводженню вихованість і душевна лагідність. Тепер в його автобіографії це пояснюється цілком — природньою лагідністю вдачі його матері-селянки і добрим вихованням, що дав йому О. Трохимовський |0.
Самійленко читав на цій вечірці свої вірші, і читав він їх якось особливо, без афектації, комічні — без підкреслювання, а якось ніби недбало, і ця манера додавала їм ще більшої комічности. Особливо гарно виходив в його інтерпретації вірш “Ельдорадо”.
Вдруге зустрілися ми з Володимиром] Івановичем] на великій вечірці, урядженій в Київській Університетській Обсерваторії у проф. Хандрикова ". Це була бучна вечірка, на ній була сила старшого громадянства. Був уряджений великий літературно-вокальний відділ. Сестра моя декламувала “Чернеця”, а В. І. свій відомий вірш — “Поет живе в серцях свого народу”. Всі вітали щиро молодого талановитого поета, і він мусів читати один за другим свої вже відомі молоді речі.
Закінчувалися ці вечірки завжди пізно. Виходили всі невеличкими групами. Осяяні сяйвом залі, овіяні палкими словами, з гарячої атмосфери єднання пірнали ми в порожню темряву сонних вулиць. В морозливому повітрі дзвеніли наші кроки і наші молоді голоси. І яка бадьорість, яка віра в свої сили і в прийдешнє України. Здавалося, нам треба було тільки знайти точку опіру — щоб перевернути землю. Що було проти нас? — Все. За кожним вікном тих кам’яниць, що повз них проходили, спала сита буржуазія, царські урядники і взагалі всі “верноподданьїе” україножери, що й “не за страх, а за совесть” ладні були переслідувати всьома засобами щонайменший український рух. На кожному розі кожен городовик з охотою потягнув би нас до поліцейської “части”; в кожній казармі всі москалі з першого слова наказу кинулися б на “врагов отечества”. Що москалі. Кожен двірник, кожен крамар — тільки б гукнули, — кинувся ловити, в’язати, тягти куди треба цих “сицилистів”. А ми йшли
повні віри й надії... Що ж було за нас?.. Молодість, завзятість, енергія і віра в те, що та справа, до якої ми беремося ще такими невправними руками, є справа всього занедбаного поневоленого українського народу.
Я переказую ці враження крізь призму моїх суб’єктивних переживань, я була тоді ще дуже молода, мені ледве було 16 років. Може, старші товариші ставилися до справи поважніше, але мені здається, що мої товариші теж верталися в більш-менш такому ж піднесеному настрої. Володимир Іванович жив, здається, в тому ж кутку, що й ми, то ж і він виходив з нами. Ігнат Житецький, екзальтований, буйний, завжди розливався патетичними промовами. Самійленко ішов тихенько, більше мовчав, а іноді вкидав влучне слово і осаджував пафос Ігнатів.
З тої вечірки ми познайомилися ще ближче і заприятелювали з Самійленком. Він став нашим постійним гостем. Всі в нашій родині полюбили його.
Бувало, вечір. Привітно горить лямпа під абажуром з засушених квіток... Дзвоник... Не електричний, що безгучно біжить десь далеко, викликаючи слуг, ні, звичайний дзвоник, той, що сіпали рукою і що калатав на весь голос у передпокою. Одчиняєш двері — Самійленко.
 — 	Я до вас...
 — 	Дуже раді.
Здоровкаємось. Самійленко сяде, але за хвилину він вже ходить з кутка в куток своєю характерною ходою. Зав’язується розмова. Враз Самійленко спиняється, витягає з кишені маленького папірця.
 — 	А ось я написав, — або: — А ось Беранже.
Читає свого вірша. Ну, звичайно, і вірш, і переклад
прекрасні, і ми цілком щиро захоплюємось ними. Самійленко дуже добре знав французьку мову й мав прекрасну вимову.
Це викликало велику приязнь до нього моєї бабуні — Ольги Єреміївни Лисенко. Інститутка Смольного манастиря, вона чудово знала французьку мову, — здається, краще навіть, ніж російську.
Кличуть нас чай пити. На столі шипить самовар, той прекрасний блискучий самовар, що біля нього завжди
збиралися російська і українська інтелігенція, що чув не одну гарячу розмову, був свідком не одного засідання. За столом сидить в креселку і бабуня — старовинна зачіска з закрученими на вухах биндами сивого волосся і чорним фаншоком на голові. Мама за самоваром. Тато виходить з кабінету і, бачучи Володимира Івановича, пускає радісне:
 — 	А, Самійло. Ну, що нового.
Він, батько, велетень на зріст, простягає руку маленькому Самійленкові і обоє — старий поет і молодий — щиро вітаються. Товариші.
Тато страшенно любив Самійленка. Я ніколи не зустрічала письменника, щоб так щиро, так беззаздрісно переймався творчістю молодих авторів, як мій батько. Це була надзвичайна вдача, надзвичайна людина. Тільки люди щедро обдаровані натурою можуть так дарувати свій час і свій талант другим, мов той багач, що має невичерпане джерело золота і сипле його, не рахуючи, всім, що підходять до нього. Скільки то, бувало, якихсь невідомих авторів, поетів, драматургів йшло до тата, і всіх він слухав, всім давав раду. Іноді це були такі твори, що коли тато читав їх нам напотім, ми падали з сміху. Але й до таких бідолашних бездар-авторів тато ставився ласкаво-прихильно. Як же ласкаво ставився він до тих молодих українських письменників, що виявляли всі ознаки дійсного таланту.
Годі мовити про те. Якби живі були Леся Українка, Володимир Самійленко і інші, вони б самі розповідали про це.
Отже, до Самійленка тато мав ще особливу симпатію завдяки вдачі Самійленковій. Було в них багато спільних рис: веселість, гумор, доброзичливість і захоплення літературою й мистецтвом взагалі.
То ж кожен вірш, а особливо переклад Самійленків, читався, перечитувався, обговорювався.
Батько сідає за стіл.
 — 	Ну, пане Самійле, а що написали?
 — 	Та ось переклав з Беранже.
 — 	Беранже? Гаразд. Людя, принеси Беранже.
Я приношу маненьку книжечку, тато накладає пенсне на носа й починає читати по-французьки. Бабуня приймає теж участь в перекладі з французької на російську мову. Тато знає напам’ять переклади Курочкина і ось починається порівняння: де краще у Самійленка, де в Курочкина, де в самого Беранже. Чай парує в шклянках, а ми і забули про нього, — всі захопилися аналізом перекладу.
Пам’ятаю особливо одну сцену. Самійленко приніс переклад відомого вірша “Le sénateur” '. Почали читати. Татові страшенно подобався переклад, але рефрен не задовольнив його.
 — 	Ні, ні, ні, — захитав він головою. — У Курочкина краще... краще, кажу вам.
---
 — 	Ви чуєте, скільки тут того підхалимства, а у Вас його нема. Це занадто холодно, холопства того нема.
 — 	Але ж, Михайле Петровичу, у Беранже того нема — слухайте ж но сюди.
Володимир Іванович прочитав текста по-французьки. Бабуня підтримала його.
 — 	Та ні ж, — заперечив тато, — немає у Беранже “червяка”, але в нього є “Je suis votre humb serviteur”* **'. От цього у Вас немає. Приниженості цієї немає, а у Курочкина є, і тому у Курочкина краще. Скільки перекладів знаємо ми, що кращі за самий оригінал. Ну, порівняйте Гетевське “Горные вершины” і Лермонтовське, або “Сосна” Лермонтовська та Гейневський первотвір. У Лєрмонтова краще. Отже, кажу Вам, Ви не передаєте цього підхалимства, холопства цього... “Ведь я червяк в сравненьи с ним”. Вслухайтесь, це ж так характерно для подібних запроданців.
Самійленко забігав по хаті.
А тато провадив далі, вихваляючи переклад Курочкина.
Нарешті Самійленко спинився перед татом.
 — 	Ні, Михайле Петровичу, в українській мові передати цього підхалимства не можна.
 — 	Чому? — здивувався тато і глянув на нього поверх пенсне.
 — 	Тому, що українська мова не знає ні холопства, ні підхалимства.
Відповідь Самійленкова страшенно сподобалася нам, і рефрен нарешті було затверджено в тій формі, в якій він вже був надрукований.
З Самійленкових перекладів Беранже ввійшли до друку тільки три, а їх в нього було п’ять. Крім “Le roi d’Yvetot”, “Le sénateur” та “Les oiseaux” був ще переклад “Rosette” та “L’homme rangé” ', вони не надруковані, а в своїй автобіографії Самійленко каже: “я знищив їх”. Не знаю, нащо знищив Володимир Іванович ці переклади, вони прекрасні, не зовсім точні, — особливо“Rosette”. Самійленко надав цьому останньому віршеві лагідного елегійного тону, якого немає в Беранже, але поза тим сам вірш прекрасний, і дуже шкода, що вони загинули. Я можу згадати тільки уривки, і наводжу їх. Отже, “Rosette”:
--- Себто, Беранже каже, “щоб тоді запалитися, мені досить було сумирненької грізетки”. Зміст зрозумілий. Са-мійленко обвіює цей мотив чистою елегією, жалем за щирим молодим почуттям: “простенька дівчина люби-л а мене колись, і я в м л і в а в”. Не “запалювався”, а вмлівав, вмлівав від щастя. Це, звичайно, не та струна, що бринить в Беранже. Вмлівати від любові простенької дівчини і запалюватися біля першої-ліпшої грізетки — велика ріжниця почуття. Самійленко надав віршеві Беранже глибшого змісту, вклав в нього вічний мотив непога-мованого жалю за чистим юнацтвом. Дуже жаль, що вірш цей так і загинув.
Другий вірш “L’homme rangé” зберігся у мене в копії.
--- В цьому віршеві цілком додержано Беранжевого тону, і цілком не розумію, нащо Самійленко знищив його. Мабуть, просто загубив.Так, як, наприклад, і переклад Мольєрівського “Лицаря не по волі”. Самійленко пише в своїй автобіографії, що він передав цього рукописа Хижнякову і потім не міг його в нього знайти. А я знайшла нещодавно того рукописа в паперах і віддала його Ол. Ол. Тулубові ' |2. Цей вірш “l’homme rangé” був за наших часів дуже популярний, і ми не раз деклямували цей приспів:
Я не можу прожити всього,
Коли в мене чортмає чого!
Вже на ті часи казали товариші Самійленкові, що він оспалий, що в себе в хаті він більше лежить на ліжку та грає на бандурі. Бандуру він називав своєю жінкою. У нас він був завжди веселий, жвавий. Балакали на ріжні теми, переважно на літературні; не минало й без анекдота. Самійленко їх переказував дуже гарно, в нього була артистична жилка. Часом переказував він анекдоти про старих громадян, ним самим скомпоновані. Вони були дуже влучні, але не злі, і ми щиро сміялися, коли Володимир Іванович переказував їх нам. А переказував їх він дуже гарно: тихенько, лагідно, але вщіпливо.
Вже на той час Володимир Іванович захопився думкою перекласти Дантівське “Пекло” і кілька пісень у нього вже були виготовлені. Чи то під впливом Данте, чи сам од себе Володимир Іванович захоплювався формою сонетів терцин. Мені він присвятив сонети: “Я не Петрарка” і [...] |3. *
* Цей автограф з іншими матеріалами О. О. Тулуб передав до Рукописного відділу ВУАН.
798
Два зимові сезони я не була у Київі, ми з сестрою були з батьком і з його трупою українською в Москві і в Петербурзі. В ті часи весь Великий піст, — себто два місяці, — не можна було давати театральних вистав, і ми верталися на 2 місяці до Київа, отже, знайомість наша не переривалася.
Самійленко не переставав писати і за час моєї відсутности написав «Герострата». Одразу ж приніс його нам. Ми захопилися цею річчю. Прекрасна по формі і по силі драматизму річ мала в собі глибоку думку, нове освітлення «безумного» Герострата. До того ж ще елліністичний світ в українській мові. Це був теж сміливий і рішучий крок. Татові ця річ надзвичайно сподобалась, він деклямував її кілька разів і що більше декламував, більше захоплювався нею. Як в сонячному промінні оживають всі фарби, так і в деклямації мого батька оживали всі нюанси поезії.
 — А знаєте що, пане Самійле (тато жартома називав Самійленка “паном Самійлом”), ви попробували б ваші сили в драмі.
У році 1889 я знову оселилася постійно у Київі і, звичайно, Володимир Іванович став знову нашим постійним гостем.
На той час ми, наш молодий гурток: я, молодша сестра моя О. М. м, мої незабутні друзі Орест і Женя Ост-роградські |5, К. А. Липський, М. Славинський 16 та інші, страшенно захоплювалися фехтованням. Ми придбали собі рапіри, маски, нагрудники, рукавиці і раз у раз збиралися то в нас, то в Остроградських і з запалом віддавалися цьому спортові. Володимир Іванович бував завжди і в нас, і в Остроградських, але рапіри він в руки не брав і не приймав участи в наших рицарських герцях, ставився до цього романтичного захоплення з легкою іронією, але він завжди був душею товариства. Він приходив майже завжди з своєю бандурою, пригравав на ній, приспівував. На Тарасівській вулиці жив тоді і Миша Косач |7, вони жили з Самійленком разом в будинкові Сикорської. Отже, приходив і Миша. Людина з ясною головою, з великими науковими й літературними здібностями, він ніколи не ставав на котурни, не приндився, а був завжди веселим і ширим юнаком. Самійленко був теж веселим, тільки веселість його була інша, вона була тихенька, вона тільки грала в його очах та у влучних словах. Іноді Володимир Іванович встругне, бувало, й штуку, та таку, що всі покотяться зі сміху. Пам’ятаю такий малий епізод. Ми були в Остроградських. Орест Остроградський, колосально велика і масивна людина, бився на рапірах з К. А. Липським — дуже високим на зріст, худим і прекрасним фехтовальником. Орестові поталанило — він вибив шпагу з рук К. А. Це був тріюмф. Орест бере шпагу, підходить до мене і виголошує високо урочистим тоном: “Присвячую Вам цю...”
Але в цю хвилину підскакує до Ореста Самійленко, бере другу шпагу і, замість того, щоб вдарити нею, як належало за рицарським ритуалом, по плечі, б’є Ореста шпагою нижче спини і виголошує теж патетично-пендючним тоном:
 — Лицарю Оресте, посвячую тебе в лицарі прекрасної дами...
Це було так комічно, що ввесь високо романтичний стиль Орестової пози викликав у всіх нас невгаваючий сміх.
Звичайно, не весь же час билися ми на рапірах, після “герцю” одбувалася і літературна частина вечірки, і тут Володимир Іванович розгортав свій талант.
У Ореста Остроградського бував і Максим Славинсь-кий, великий приятель Мишин, він був теж молодий і талановитий письменник. Жили Миша і Славинський з Самійленком в одному будинкові (будинкові Сикорської на Тарасівській вулиці) і тому їх називали “плеядою”. Вони всі ставилися дуже добре до Володимира Івановича і, як оповідали самі, замикали його в кімнаті, щоб він більше писав.
Отже, з цим нашим молодим літературним гуртком трапилася незвичайно трагікомічна історія з Шевченківською вечіркою. Володимир Іванович приймав у ній близьку участь, і тому я згадаю зараз за неї.
Ми, себто наш гурток, готувалися урядити бучні Шевченківські роковини. Справу пришукання помешкання взяв на себе Ігнат Житецький. Здається, і Володимир Іванович приймав у тому участь; пам’ятаю, що цю частину справи доручено було трьом. Щоб додержати повної конспірації, Ігнат з товаришами постановили на цей раз не робити вечірки в приватному помешканні, щоб уникнути можливого розголосу.
На Євбазі 18 серед великих кам’яниць стояв одноповерховий будиночок, тепер вже на його місці стоїть велика кам’яниця, будиночок був вже “ветхий деньми”, запушений, забутий, мабуть, і холодний і вогкий, тому в такому людному місці стояв він пусткою. Отже, наші квартирмейстери й надумалися найняти це помешкання.
 — Ну що ж, — сказав Ігнат, — заплатимо 20 крб. за місяць, зате ж повна конспірація, — ні сусідів, ні цікавих служниць, самі собі погосподарюємо.
Власники будиночка охоче здали помешкання молодим студентам. Справу покінчили, й молоді студенти почали перевозитись на нове помешкання. Перед будинком опинилися дві підводи з самими стільцями та столами. За ними приїхали й молоді господарі і привезли свої речі — самий посуд у кошиках. Будинок був одноповерховий, віконниць не було, а тому, щоб додержати повної конспірації, нові господарі помешкання позатулювали вікна до половини газетами. До вечора все вже було готове: стільці стояли рядками, так як в театрі; в сусідній кімнаті на довгому столі вже стояла холодна закуска. Електрики тоді ще в помешканнях не було, але запопадливі квартирмейстери подбали й про світло і поналіплювали на кожне вікно по дві грубі свічки. Порожній до цієї пори будиночок враз засяяв якимись ілюмінаційними вогнями.
О	восьмій годині вечора зібралась вся молодь (почесні гості, як завжди, на цей раз на своє щастя, запізнилися),
І	тільки-но порозсідалися всі по стільцях, а оповідач виступив наперед з рефератом в руці, — як несподівано з двох боків розчинилися двері і до кімнати увійшли жандарми з поліцейськими. Вечірка припинилася. Жандарми почали переписувати всіх присутніх.
Минуло днів зо два, я одержала оповістку з запросинами з’явитися на другий день до Старокиївського участку. Це була для мене ще новина, — вперше викликали мене жандарми. (Правда, допитували вони мене вперше, коли мені було 7 — 8 років |9, але то було так, en passant ’, а тепер вже викликали спеціяльно як дієву особу.)
Пам’ятаю, я десь ходила до міста і повернулася тільки надвечір додому. Одчиняю двері до залі, — в кімнаті аж темно, — повно людей, всі учасники вечірки, настрій напружено урочистий; говорять тихо.
Увіходжу.
Посередині на канапі перед столом сидить Миша Косач. Самійленко своїм звичаєм ходить з кутка в куток.
 — 	Ну, гаразд, що ви прийшли, — почав одразу, ще не здоровкаючись, Миша, — справа в тім, що всі ми одержали запросини з’явитися взавтра до жандармського управління. Як виявляється, таку ж оповістку одержали і ви. Отже, нам треба наперед обрадитись всім, щоб завтра говорити водно.
Я сіла.
Миша розпочав нараду.
 — 	Ну ось, — звернувся він до нас, — жандарми ставлять вам, наприклад, таке запитання: “Знакомы ли вы с Михаилом Петровичем Косачем”.
Всі напружено мовчали.
 — 	Ну що ж, — озвалася я, — звичайно, зректися цього я ж не можу.
 — 	Боже борони, — перебив мене Миша. — На таке запитання ви повинні відповісти, — він надав своєму милому юнацькому обличчю суто суворого, неприязного виразу і вирік сухим, твердим тоном: “Об этом позвольте мне умолчать”.
Проект відповіді, що сформулював Миша, здався нам цілком задовольняючим, але це ж було не одне питання, що нам мали закидати жандарми.
 — 	Ну, добре, — почулося з ріжних боків, — а як вони, даймо, запитають: “Знакомы ли вы с Орестом Остроградским, с Владимиром Самийленком”. — Що тоді казати?
Миша окинув все зібрання своїми променистими очима, знову насупив брови, надав своєму обличчю най-суворішого виразу і вимовив, одбиваючи кожен склад слова: — На це ви повинні одказати: “Об э-том позвольте мне у-мол-чать”.
 — 	Ну, гаразд, і про кого б вони не питали, чи знайомі ви...
Миша не дав мені докінчити.
 — 	Про кого б вони не питали, нам треба позбавити їх можливости утворити будь-яку організацію. Ми зовсім сторонні люди. На кожне запитання, чи знайомі ви з таким, відповідь одна.
Відбиваючи рукою по столі кожен склад слова, Миша виголосив знову, мов рубаючи слова: “Об этом позвольте мне умолчать”.
Аргумент був непереможний; ніхто не заперечував.
Самійленко ходив з кутка в куток, тихенько посміхаючись.
Миша провадив далі.
 — 	Гаразд, а коли вас запитають, чи ви знали, що улаштовується вечірка, що ви одповісте.
Ніхто не озивався.
 — 	Відповідь ясна. — Миша закинув назад своє буйне волосся, погордливо всміхнувся і вимовив тоном, тремтячим від презирства й погорди: “Об этом позвольте мне умолчать”.
 — 	Одначе, — озвався Орест Остроградський, — а як вони запитають: “С какой целью отправились вы на Еврейский базар в дом № 38”. — Тоді що казати?
Обличчя Мишине перемінилося, він глянув на Ореста убійчим поглядом, наче бачив вже перед собою жандарма, і одказав холодним, безапеляційним тоном, наполягаючи страшенно на літеру “а”: “Об этом пазвольте мне умалчать”.
 — 	А коли запитають: “Где вы провели ночь с 26 на 27 февраля», — озвався ще хтось.
Маненька павза і враз — тоненький жіночий голосок. Всі здивовано озирнулися.
Володимир Іванович Самійленко стояв серед хати, голову схилив на бік, руки згорнув під грудьми, вся постать його уявляла якусь кокетливу ніяковість, соромлива ухмилка грала на вустах і голосом нарочито галантерейно-солодкаво-сумирним він вимовив, спускаючи додому очі: “Об этом пазвольте мне умалчать”.
Всі покотилися з сміху, а голова зборів аж за боки вхопивсь. Напруженість урочистої змови розвіялась в одну мить.
До речі, всіх нас перепитували жандарми. От як: Мишиної формули відповіді не довелося вживати — все було відомо і без наших зізнань. Але, — блаженні часи, — справа скінчилася тільки тим, що нас разів зо два викликали на допит.
Я подаю ці два жарти Володимира Івановича і думаю, що вони дають деякі риски його милої вдачі.
Час молодих років хутко збігав.
Навколо стояла темна мряка, але нам грало сонце в серцях і рожеві мрії снували золоті нитки надії. Гурток наш складався переважно з людей, що мали літературну жилку, отож ми і заходилися організовувати постійну літературну роботу. Думка була, й немала, — переклади класиків всесвітньої літератури. Самійленко узявся перекладати Данте, Леся Українка та Максим Славинський — Гейне, інші — Шіллера, Гете, Гюго.
Я вже казала, що Миша Косач жив в одному будинкові з Самійленком. Ольга Петрівна Косач (Олена Пчілка) не жила тоді у Київі, вона тільки наїздила часом з Лесею і спинялася у тому ж таки помешканні Сикорської. Коли Ольга Петрівна приїздила до Київа, ми збиралися в неї, і там за спільною бесідою зростали наші заміри. У Ольги Петрівни був великий дар — вона вміла підійти до молоді. У Миши Косача і Ольги Петрівни бував ще молодий студент В. Г. Боровик 20, він був теж волиняк, близький знайомий Косачів. Наш гурток зростав.
З осені 91 чи 92 ми вже склали великий гурток, — не скажу організацію, бо не було у кас жодного статуту, — цей гурток почав збиратися систематично в господі М. В. Лисенка, у нас, у Ольг : Петрівни Косач, коли вона приїздила до Київа, а потім, коли Леся Українка і Ліля Косач стали жити постійно ' Київі, в їхньому привітному помешканню в мезоніні но Стрілецькій вулиці, № [...]21.
804
Тепер наш гурток поширився. До нього вступили нові громадяни: Є. К. Тимченко 22, В. Г. Боровик, М. Михновський 23, О. Г. Черняхівський 24, О. О. Тулуб, 1. М. Стешенко 25, О. Романова 26 та інші; та потім на наші засідання почали приходити й студенти Духовної Академії, але вони не зливалися з нашим гуртом, а трималися окремо. І. М. Стешенка ніхто з нас не знав доти. Мене, а думаю, й других вразила легкість його вірша, і ми щиро вітали нову талановиту силу.
На ці наші зібрання приходили щоразу О. Я. Кониський, О. П. Косач (Олена Пчілка), М. В. Лисенко, мій батько М. П. Старицький, Т. Рильський 27, В. Б. Антонович, В. П. Науменко 28, І. С. Левицький і М. В.Ковалевський 29.
До старих громадян ми ставилися з повагою, що межувала з побожністю; ми бачили, скільки глибокого знання, щирої любови до народу вклали були ті старі діячі в свою працю, і хоч наші “дерзания” йшли ще далі і попереджували їхні, але ми відчували, що ми нова хвиля того ж джерела.
Десь у когось з відомих авторів, не пам’ятаю тільки в кого, натрапила я на надзвичайно влучну думку: “Щасливий той нарід, в кого не переривається традиція”. Традиція — живець нації, вона зростає, набирає нових форм, але як зародок в’яже новий організм з попереднім і дає йому силу життя. Тоді, в наші часи, традиція не переривалась. Старі громадяни, як старші товариші, раділи за нас, а ми прислухалися до їх голосу — праця була спільною.
Праця на тих вечірках полягала головним чином в обговоренні літературних творів, і оригінальних, і перекладних, провадилась справжня критика; спинялись, звичайно, і на мові, особливо, коли це був переклад. Тут Самійленко давав завжди найкращі поради, він бо прекрасно знав народню мову і тому й новотворні слова були в нього легко органічно зв’язані з народньою мовою. Хоч громадка наша звалася “літературною”, але немає літератури без політики, тим більше у націй пригнічених. По скінченні літературної частини переходило до справ політичних. Закипали ріжні плани. Я не хочу прибільшувати і надавати нашому гуртові того, чого він не виявляв. Хоч наші часи були часами великого декаденсу революційного, але й на ті часи були гурти більш революційні, організатори революційної активности, — в нашому гурті зібралися переважно молоді літератори, їх вдача тяжіла до культурної праці. Пам’ятаю, як Микола Васильович Ковалевський бував на наших вечірках, слухав уважно, давав і свої поради, а виходячи, зупинялися всі (це ж — непорушний звичай) в передпокої. Микола Васильович накидав на плачі плед, він все ходив за старою студентською модою з пледом на плечах, брав у руки свого ціпка важкого, сучкуватого і звертався до нас з промовою. Треба було бачити його обличчя: блідий, мов вилитий з воску, тонкі риси, апостольська сива борода, високе чоло і ясні блакитні очі.
 — 	Господа, — казав він, стукаючи своєю патерицею, — помните, прежде всего надо ставить вопрос во весь рост... во весь рост.
Микола Васильович не балакав по-українськи, він спершу недооцінював національного питання, ставлячи поперед всього революційний рух, але потім, не знаю вже під впливом чого, казав:
--- Отже, поставити “вопрос во весь рост” це значило організувати вибух революції. На ті часи це було неможливо. Як все в природі, так і в людському житті революція вибухає за відповідних умов. Поки розтоплена лава дійде до гори вулканічного жерела і побіжить вогненою лавою, нищучи все на своєму шляху, вона довго кипить у глибоких надрах землі і під натиском підземних сил підіймається вгору. Ми вірили в революцію і бачили, що перше завдання — піднести свідомість народню. Отже і наша сумирна культурна праця була теж революційна. Закипіли ріжні плани, організація гуртків, розповсюдження нелегальної літератури, переправа нелегальної літератури з-за кордону і т. ін. Ідея всеукраїнської нелегальної організації належить власне О. Я. Кониському; в нашому гурті щиро перейнялися нею і члени нашого гурту взялися до здійснення її. Всі ці прелімінарні акції мали своєю метою самостійну, незалежну Україну.
Звичайно, й за такі акції карали й досить серйозно. Плани набирали іноді й більш фантастичних форм. Пам’ятаю, по всьому Київу прокотилася звістка, як гуркіт гарматного пострілу, — заборонено правити панахиду на могилі Т. Шевченка. На могилі вартують поліцейські, отаборились під хрестом і не дозволяють ні панахид, ні найменшого єднання, зібрання, промови. Треба сказати, що подорож на Шевченкову могилу була якимсь паломництвом. З весною розіллється Дніпро, і молодь гуртами вирушає на Шевченкову могилу. їдуть пароплавами, їдуть і човнами. На могилі гуртування, деклямації, промови... панахиди. Отож позбавити молодь можливости і такого єднання уряд надумав.
Ми зібралися в помешканні С. П. Шелухіна 31, це було на Тарасівській вулиці, де, здається, Самійленко тоді жив з ним в одній кімнаті. Вони були щирими приятелями. На обговорення було поставлено питання, як реагувати на такий акт уряду. С. П. Шелухін, — він був дуже гарний з себе, високий, ставний, чорнявий, з козацькими рисами обличчя і запеклим виразом очей, — зірвався з місця і, стискаючи кулаки та крешучи іскри очима, вибухнув палкою промовою.
 — Годі мовчати та коритися, та показувати дулі в кишені. їдьмо до Канева, наймаємо попа, одправимо панахиду, а поліцейських пов’яжемо й кинемо в Дніпро ракам на снідання...
Самійленко підтримував товариша. Мені й Лорі цей проект страшенно сподобався — молоде завзяття, вогонь: поліцейських було шестеро чи четверо, нас було п’ятнадцятеро, дарма що в нас не було зброї, можна було придбати й кинджали, й ножі. [...] бувало ще й не так! Але решта зібрання зустріла цей проект як утопію... і мрії С. П. розвіялись.
Це було в той час, коли Самійленко писав в своєму вірші “Україні”:
1 знай, шо в час страшний Твій син тобі не пожаліє крови.
807
Звичайно, справа не обмежувалася такими фантастичними планами, робилися й менш голосні, але реальні справи. Перевозка нелегальної літератури. Сам Самійленко виконував таке доручення, про це він згадує в своїх спогадах. Розповсюдження нелегальної літератури і закладання гуртків в Київі і на провінції. Кожен з членів нашої громади мав зв’язки на провінції, і в Москві, і в Петербурзі, тому на кожному зібранні кожен ділився своїми відомостями, і ми були ніби в постійному контакті з опозиційною українською, а також і російською інтелігенцією. Найгірший момент настає, коли інтелігенція пригнобленого народу не шукає тісних хат. В тісних хатах зростають широкі справи. Щоб запалити велике вогнище, треба витерти малого сірника.
Отже, вертаючись до літературної частини наших зібрань, мушу сказати, що молоді літератори добачали в ній своє громадське й політичне завдання. А руки були зв’язані. Самійленко, як і другі, а може, ще більше за других відчував це і так ясно висловив свій і наш тогочасний настрій у вірші “До С. Павленка (С. Шелухіна)”.
У нас з тобою, пане-брате,
Є добра нива, переліг,
Давно пора її орати
Та й сіять, тільки б Бог поміг.
Та не дають нам наше поле Орати й зерном засівать,
І необроблене та голе Воно ще довго буде вдать.
Це був загальний настрій. Почуття сили і неможливість виявити її. Це викликало у багатьох великий песимізм, але і тут наше молоде покоління принесло молоду, радісну енергію і віру в те, [що] “впадуть кайдани вікової зими і колись здіймуть слово німиї”.
В цей приблизно час виступив з своїм відомим листом М. 1. Костомаров, в цьому листі він визнавав українську мову, як засіб до навчання в народніх школах, як мову народньої літератури, але рішучо повставав проти перекладів класиків на українську мову; здається, це з приводу перекладу “Гамлета’*. Багато “тоже малороссов” охоче вчепились за думку Костомарова і за утертий аргумент: “Я понимаю и ценю язык Шевченка, но эта новая мова” і т. ін. Треба сказати, що не тільки “тоже малороссы” прилучалися до думки Костомарова, було немало й
старших українських громадян, яких ніби шокіровали рішучі виступи українців, бодай і на полі літератури. Взагалі українська інтелігенція і тоді не уявляла з себе чогось суцільного, — були ріжні напрямки, — прихильники маненьких справ, цілком лояльних виступів, мудрої філософії “с одной стороны, нельзя не признаться, с другой — нельзя не сознаться” і т. д., були й ті, що вимагали для української нації всіх прав — політичних, соціяльних, культурних і національних, що вже не іменували себе “українофілами”, а УКРАЇНЦЯМИ, і були нарешті такі, що вважали всім своїм громадським обов’язком плакати, журитися, зітхати над поневоленим народом, над “ненькою Україною”.
Проти цих “примиренцев” та цих плаксіїв і виступали ми з усім запалом молодого завзяття. Все — для українського народу. Жодних обмежень. Годі плачу й стогнання. Вперед...
У віршах Лесі Українки, у віршах В. Самійленка од-билися ці настрої, і бренітимуть вони довго, передаючи глибоке душевне напруження наших молодих днів.
Гетьте, думи ви, хмари осінні,
То ж тепера весна молода...
Чи ж то так у нудзі, в голосінні Проминуть наші кращі літа.
Ні, я хочу крізь сльози сміятись,
Серед лиха співати пісні,
Без надії таки сподіватись...
Жити хочу — геть думи сумні.
Це писала Леся Українка, й товариш її Самійленко писав теж, споглядаючи сучасність:
О, де набрати слів, де виразів знайти Для мук, що душу всю шматують...
Коли я подивлюсь, як лютії кати У нашій хаті бенкетують.
Щодня те бачити. І очі ще мої Не вийшли разом із сльозами.
І не згоріли ще від сорому в огні Вуста закуті кайданами.
Який же сором нам. Так смійтеся ж із нас Ви, горді волею народи,
Це перед вами ті, шо в божевільний час Самі відкинулись свободи...
809
Все це викликає в поета не сльози, а вибух ненависти до насильників, що в’язницями, шибеницями, розстрілами ведуть нібито “до блага возлюбленного нами народа”.
Вогненні ці слова вириваються в Самійленка, здавалося б, такого тихенького, сумирного чоловічка. Ці слова — термометр його духа, а разом з тим і більшосте української молоді наших днів. “Сонного духу не було — хрещені вогнем його не знають”.
Далі літературної праці ми бралися з великим запалом і з великою увагою до форми твору. Тут я мушу спинитися на одній рисі, цікавій для сучасного читача. Са-мійленко пише сонети й терцини, взагалі звертається до найвизисканіших форм поезії. Це робилося не з бажання бавитись самоцвітним камінням рим і тонів, в цьому було завдання виробити українську мову і дати в ній най-тонші музичні нюанси віршу.
По смерті Шевченковій тінь його творчости послалася далеко й покрила всіх його епігонів. 1 дивна річ, — ті наслідувачі великого поета, не маючи можливосте перейнятися драматичністю, великим пафосом його поезії, глибиною думки й почуття і сильними художніми мазками, в яких почувалася рука великого маляра, переймалися тим, що було найслабшого в поезії Шевченка, — формою його вірша, отим одноманітно-пісенним розміром. Маючи вірш такої удосконаленої форми, як “Чернець”, ці епігони тяжіли більше до розміру “Катерини” і т. і. Ще й П. Куліш залишавсь довго під затишком тіні Шевченкової поезії.
М. П. Старицький порвав з тим з перших кроків, він перший почав перекладати класичні твори всесвітньої літератури “на неокрилене ще слово, на пісню вбогу і сумну”.
Тією стягою пішов і В. Самійленко, — окрилити “неокрилене ще слово”. І він захоплювався особливо сонетами й терцинами. Це був теж засіб боротьби, шляхетний виклик на герць, Самійленко кидав рукавичку ворогам, а їх було чимало, як я вже згадувала, — і тих, що припускали українську мову лише для хатнього вжитку, і тих, що обвинувачували українців в сепаратизмі, і тих віршомазів-патріотів, що, лежачи на печі, журилися долею України. Не раз, бігаючи отак своїм звичаєм по кімнаті, Самійленко імпровізував, наслідуючи тим авторам.
 — 	А я написав вірш, — спинявся він враз переді мною, — ось послухайте, — деклямував з великим мінором.
Ой, сяду я під кручею,
Утру сльозу онучою.
Україно, рідна мати,
Як нам тебе рятувати — і т. і.
Ми захоплювалися тоді новітніми французькими поетами, майстрами форми. Самійленко виймав маненький жовтий томик, перечитував кілька віршів і спинявся на одному.
 — 	Ну ось, наприклад, — казав він, — яка музика:
[...і 32
 — 	Не вийде, не вийде...
І знову починав міряти хату, потім спинявся і подавав прекрасний проект перекладу.
Ці “дерзания” (зваги) молоді цілком поділяла та група старших громадян, що бувала постійно на наших зібраннях: О. Я. Кониський, М. П. Старицький, О. П. Косач, М. В. Лисенко, В. Б. Антонович, Т. Рильський, К. П. Михальчук 33, М. Ковалевський та ін. Утворювалася свого роду дифузія.
Я не знаю почуття вищого за почуття патріотизму. Самійленко був глибоким патріотом, щирим патріотом. Гостро картав він і запічних патріотів, і плаксіїв надтрунних.
Цікаво порівняти і Л[есі] Українки, і Самійленкові слова “про сльози” — безсилий жаль.
Л[еся] Українка пише:
Бо сльози розтроюють рани,
Загоїтись їм не дадуть — 
Заржааліють від них кайдани, — 
Самі ж ніколи не впадуть.
811
В[олодимир] Самійленко пише: ...Вже годі плакати.
Нехай із вуст смутних Не йде в нас слово безнадії,
Нехай душа болить і мліє з мук страшних,
Сльоза ж не скотиться на вії.
Не будемо давать ми виразу чуттям,
Що так з душі на волю рвуться,
Нехай задавлені вони зміцняться там І в праву ненависть складуться.
“Не будемо давать ми виразу чуттям” — така характерна для Самійленка фраза.
Тому-то в цій сумирній постаті, хто не знав його близько, не пізнав би глибокого патріота. Син селянки, він був дійсним демократом, таким і залишився до кінця життя. Його патріотизм походив з його демократизму, а демократизм його обумовлював його патріотизм.
Вбачались йому патріоти Із купою слів голосних,
А поруч, — мільйони голоти І темність і вбожество їх.
“Слів голосних” ніхто ніколи й не чув від Володимира Івановича. Коли я згадую його, згадую наші розмови і прилюдні вечірки, я не можу пригадати будь-якого пишного виступу Володимира Івановича. Коли він і говорив коли на ці теми, то більше “сквозь видимый миру смех и невидимые, незримые слёзы”. Тільки у вірші він виливав силу свого почуття.
Найвищого напруження досягає цей настрій у віршові “Сон”. Поетові приснився бенкет. Справляли українці бенкет, а на цей бенкет прийшли “гості неначе й не чужі”, — зрозуміло — доброзичливі старші брати України.
І бенкет розпочавсь. Як хижії вовки,
Глитали гості нашу страву.
Коли “гості” поїли все, вони почали знущатися над господарями, мордувати їх і нарешті наказали притягти... МАТІР...
І снилося мені, — закінчує страшними словами поет, — 
ми МАТІР волокли...
Хто за коси, а хто за ноги...
812
Палаючи такою глибокою любов’ю, він палав і ненавистю до ворогів, але ця ненависть не викликала в нього ніколи бажання наслідувати напасникам.
Хай ніж і кайдани зостануться тому,
Хто іншого не має права.
Для нас же, щоб розбить страшну свою тюрму,
Дісталась праця не кривава.
Ми тим поб’єм його, — каже Самійленко, — що чесні почуття У всі серця вкладати будем,
Що скрізь понесемо правдивеє знаття І в головах думки розбудим.
Цей мотив про “слово” як засіб боротьби зустрічаємо ми і в сучасниці Володимира Івановича — Лесі Українки. Це свідчить про той високий, на наші часи наївний, ідеалізм, що панував тоді.
Великий патріот Самійленко не був, одначе, шовіністом, ніколи не виявляв він ворожого почуття до інших націй. Людина освічена, що знала добре чужоземні мови, він кохався і в чужоземній літературі, він визначався завжди своєю культурністю, мнягкістю, толерантністю. Він не був ніколи Торквемадом принципу 34, — лишаючись вірним своїм переконанням, він шанував і чужу щиру думку.
Ще мушу зазначити одну характерну рису Володимира Івановича — його незлосливість. Ніколи не чула я від нього лихого слова про своїх товаришів, коли він і складав якогось анекдота або переказував щось смішне про кого, — це був завжди лагідний жарт, злоби не було ніколи.
Не було в Самійленка і самозакоханости і [...]35.
їх не знав Самійленко. Самійленкові одразу повелося на полі літературному. Великий його талант звернув на себе увагу критики, і його визнали одразу першорядним поетом. Але це не одмінило його вдачі: завжди сумирний, непевний себе, без найменшої зарозумілости, він був милим, щирим товаришем. І ворогів у нього не було, його ворогами були тільки вороги України.
Таким він і був — зовні сумирним, навіть ніби оспа-лим, — в душі глибоким патріотом, розсудливим споглядачем життя.
813
Не все ж бувала у нас праця, бували й безпрограмні вечірки й зібрання. Найулюбленішою в нас була гра “секретер” і літературні конкурси. Тут Самійленко і мій батько бували душею товариства. Які вони писали один одному віршовані листи! Які акростихи! Один поперед одним. На жаль, я не можу зараз згадати їх текстуально, але пам’ятаю, що вони викликали завжди вибухи сміху. На жарти, на вигадки, на шаради Самійленко був з перших.
Отже одшумували юнацькі роки...
Самійленко перебрався на службу до Чернігова. Це був вилом у нашому тісному товаристві. Листувалися ми з Володимиром Івановичем, звичайно, у віршованій формі. На жаль, ті листи разом з листами других моїх приятелів і з усім моїм архівом “шаблею козацькою скасовано”, — таки справді порубано на мотлох шаблями... Один лист Володимира Івановича пам’ятаю. Я писала йому, що хочу поїхати на Амур, бо там оселилося багато українців. На це я одержала таку відповідь:
Навіщо Вам збиратись на Амур,
Навіщо Вам Вкраїну покидати?
Бажав би я, щоб міг Вас прикувати До Київа un autre amour \
О, вірте, я — ваш вічний трубадур,
Готовий мур навколо збудувати,
Щоб не могли нікуди ви із хати Втікти через міцний, високий мур.
Я знаю сам, — проект мій дуже лютий,
Але що ж діяти повинен я.
Інакше Вас не можна тут прикути,
Без Вас же нудиться душа моя,
І я хутчій, як Вас, волю забути І сонця світ, і співи солов’я.
Що далі — розбігалися й далі наші шляхи...
Самійленко отаборився в Чернігові, потім до нас дійшла чутка, що всіх здивувала, — Самійленко одружився. Це було так неприродньо для нього. Далі йшла чутка, що він часово переїздив на Кубань і до Миргорода (на *
Полтавщині), а потім узяв посаду нотаря в Добрянці. Знову диво. Самійленко — така розвіяна в житті, зосереджена в своїх переживаннях людина — нотар.
Який з нього нотар... Знати було, що Самійленко збочив з свого шляху — і пішов манівцями життя.
Я довго його не бачила. У 1905 році співробітничали ми разом з ним у “Шершні” і у “Ґедзі”, але я жила тоді в Баку.
В 1917 році закрутилися ми всі у весняній завірюсі революції. Звичайно, ми бачились з Самійленком, але великі події заступали всі персональні відносини, і тому зустрічі наші не зафіксувалися ясними образами в моїй пам’яті.
Останні наші зустрічі горять в нашій пам’яті.
До нас забігла дружина Володимира Івановича і сповістила, що Самійленко вертається з-за кордону 36. Це було навесні 1924 року. Я страшенно зраділа тому, — любий старий товариш вертається до Київа, товариш по перу, — це така глибока приязнь. Знову спільні інтереси, є з ким побалакати, є від кого почути слово істинної критики (бо таки найкращі літературні критики — то самі літератори) і знайти пораду, і самій дати раду. І золоте джерело творчости, що так буяло завжди в нашій господі, може знову заб’є живим ключем.
Самійленко прийшов до нас. Він майже не одмінив-ся. Може, сивіша стала голова. Очі чорні ще так само грали, так само непосидюща й рухлива постать. Тільки не було вже тієї жвавої, веселої іскри в очах. Він був хворий. Хвороба вже окублилася в ньому, але спочатку він, знати, не постерігав її, що ж до нервів — то одразу ж, з перших слів розмови мене вразив його великий нервовий розлад.
Зустріли ми його, Самійленка, дуже привітно, але він був страшенно неспокійний, упевняв, що за ним скрізь стежать, чатують на нього; що навмисно проти його вікна почепили на вулиці страшної сили електричний ліхтар, що цілу ніч в помешканні, де він живе, грюкають дверима і т. ін. Ми його заспокоювали, він нервувався. Згодом це минуло, Самійленко заспокоївся. У нього було ще багато старих товаришів у Київі, і молоді українські
літератори зустріли його тепло, і незабаром Самійленко зовсім оговтався в нових умовах життя. Він приходив до мене, читав напам’ять свою поему “Пісня Гея”, ділився ріжними літературними планами. Але треба було жити, треба було мати хліб насущний. І тут справді справдилися знову старі Самійленкові слова.
--- Громадянство зустріло його ласкаво. Було серед громадян багато таких, що могли б дати Самійленкові пристойну постійну літературну роботу, та чомусь ніхто не подбав про це. 1 почалося никання по редакціях та по редакторах.
Перекажу два епізоди. Першому я не була свідком, переказую зі слів самого Володимира Івановича. Йому були страшенно потрібні гроші, він пішов до редакції “Глобуса”, одніс туди свої вірші і попрохав, щоб йому дали гонорар, бо гроші йому нагло потрібні.
Секретар одказав, що він не може давати гонорару наперед. Тоді Самійленко попрохав дати йому хоч три карбованці авансу. І на таке прохання секретар одказав сухо й гостро, що грошей немає і він не може дати й трьох карбованців.
Володимир Іванович вийшов, потім вернувся, попрохав вернути йому вірші і сказав, хоч страшенно обурений, але своїм лагідним тоном, що він тільки тепер переконався в тім, яку велику помилку зробив Пілат, коли одпустив Вараву (гра слів зрозуміла).
Другому епізодові я була свідком.
Було це в редакційному кабінеті “Книгоспілки”, на розі Фундуклеївської й Володимирської вулиць, в колишньому отелі “Франсуа”, на 4-му поверсі. Кімната була невелика, просто — вікно, ліворуч — велике бюро, біля бюро два стільці, за ними крісло, і в кріслі сидів, одкинувшись назад, редактор белетристичного відділу, — це було саме втілення заживленого міщанства. Дебела постать, гладке сите обличчя, маленька борідка, вирячені очі — без думки, без іскри інтелігентности. Знати було по ньому, що він любить добре попоїсти і “выпить не промах”, що випадок підніс його на несподівано високий для нього щабель життя, і він тепер користується з нього: на всі заставки їсть, п’є і керує літературним відділом, — отже з своєї ласки може давати роботу, аванси, і літератори прислухаються до його слова. Я прийшла в своїй справі. Редактор запропонував мені скласти програм “дитячої перекладної літератури”, — рукопис лежав перед ним, він переглядав його.
Раптом двері відчинилися, до кімнати увійшов В. Іванович. Ми привіталися, але у Володимира Івановича був якийсь заклопотаний вигляд, він почував себе ніяково.
Підійшов до столу.
 — 	Доброго здоров’я, N. N.
 — 	А! Здрастуйте, — редактор недбало простягнув йому через стіл свою здоровенну лапу.
Самійленко спинився перед столом; редактор не запропонував йому сісти.
Не запропонував він і мені, та я, не чекаючи ласкавих запросин, сіла й сама, тому й звернулася до Самійленка:
 — 	Володимире Івановичу, чого ж Ви стоїте, сідайте.
Володимир Іванович сів якось незручно на стілець.
Знати було по всьому, що він почуває себе надзвичайно ніяково. Десь і моя присутність була недоречною, — ну що ж, так сталося.
Редактор сидів, одкинувшись на спинку креселка, обидві руки поклав на стіл й дивився перед собою тупо й самозадоволено. Стала павза. Він знав, чого прийшов Самійленко, але не квапився йому назустріч.
 — 	Я в справі мого перекладу... — озвався Самійленко.
-А...
Редактор поворухнувсь, простягнув руку до купи ріж-них паперів, що лежали на столі праворуч, порився в ній
і витягнув паку дрібно списаних аркушів, і рух той був такий... такий недбало зласкавлений, наче хтів показати ним, що робить велику ласку вже тим, що рухає для якогось там поета свою ситу особу, поклав рукопис перед собою, чмокнув якось досадно жалісно, похитав головою і одказав, підводячи голову і дивлячись просто на Самійленка.
 — 	Т-так... нічого... тільки, знаєте... — знову чмокнув губами, — мова старого українського письменника...
1 в тоні його голоса було стільки почуття своєї зверхности і стільки недбалого відношення до “старого українського письменника”, що Володимир Іванович мимоволі поворухнувсь на своєму стільці, він хтів щось сказати, та я втрутилася в розмову.
Ух, розлютувалася...
 — 	Мову Самійленка вважали досі за взірцеву мову, — я сама не пізнала свого голосу, — така лють охопила мене, що наче щось перетнуло горло, — Іван Франко каже, що мова Самійленкова бездоганна, чиста, ясна, як небесна блакить, прозора й дзвінка... А Ви кажете, що це мова “старого українського письменника”.
Редактор всміхнувся знов якось зласкавлено і одмовив, погладжуючи вуса:
 — 	То були одні часи, тепер інші. Ми люди сучасности... Але, — він повернувся до Самійленка, — поміркуємо, може й піде...
Я підвелася й вийшла, я не чула кінця розмови, не знаю, чи кинув редактор поетові шматок хліба... Здається, таки дав.
... Мені було гидко дивитися на цю ситу “сучасність” і на пригнобленого бідою славного українського поета, що я боялася наговорити чогось зайвого і тим загострити справу. Я пішла...
Минув місяць, два... Самійленка я не бачила.
Коли це хтось, здається, Ол. Ол. Тулуб, переказує нам страшну звістку: Самійленко безнадійно хворий, в Самійленка саркома.
Ми з чоловіком пішли одвідати його.
Була весна... Все цвіло навколо. Сонце вже сіло. В високому небі тануло рожеве сяйво. Ішли Шевченківським бульваром. З Ботанічного саду плив дух бузку. Я несла Володимиру Івановичу і квітки, і солодощі, — він так любив їх. Прийшли до будинку № 42, одчинили фіртку і зійшли у двір. Де ділась та весна... І небо, здавалось, присіло до землі... Якісь повітки, сараї, вигрібна яма, здоровезні засіки, повні сміття, і навколо їх сміття купами, біля сараю двірницькі віники, лопати, перетягнутий шнур, а на ньому теліпається якесь шмаття, і присадкувата будівля з кількома напіввідчиненими дверима... Специфічний дух.
Де ж помешкання Володимира Івановича?
Низенькі двері і двоє-троє східців униз. Увійшли. Сіни, з них — маленька кухня, піч, діжки, мисник, відро, віники... Вийшла дружина Самійленкова і запросила нас до сусідньої кімнати. Ця кімната була чистіша. Вікна стояли низько, майже врівень з землею і виходили у двір просто проти присадкуватої будівлі з кількома дверима. Праворуч від дверей, під стінкою проти вікон, стояло ліжко Самійленкове. На стіні плахта, гаптований рушник, а під ним бандура. Біля ліжка столик, на ньому кілька книжок.
Самійленко сидів на ліжку.
Боже, як він змарнів. Як потемнішало обличчя, як зменшився він весь.
Зрадів нам. Почали балакати. Але убожість того житла запала мені в серце.
 — 	Володимире Івановичу, — запитала я, — скажіть, вам погано там було...
 — 	Ні, ні, дуже добре... Я отримував пенсію... до мене ставилися всі дуже прихильно...
 — 	Володимире Івановичу, так нащо ж ви...
Володимир Іванович поглянув на мене й продеклямував тихенько:
Чи ж може бути той щасливим,
Що вже не бачить тебе і не чує...
 — Та й мені зовсім добре тут, — додав зараз, лагідно посміхаючись, він, — до мене приходять добрі знайомі... все добре... Собаки, правда, докучають та діти... такий галас у дворі, — вікон одчинити не можна...
 — 	Що ж робити, Володимире Івановичу?
 — 	Та ось читаю Поль де Кока... — він показав мені грубенький томик французького роману. — Люблю. Ловко бреше... Хочу читати нову українську літературу і не можу. Що вони наробили з нашою мовою.
Розмова зайшла за мову. Самійленко страшенно журився за нею. Згадував відомі слова Тургенева: “В годину бедствий народных я думаю о тебе, великий русский язык”...
Він був вже рокований і знав, що стан його здоров’я безнадійний, може, не знав тільки, що так близько його остання година. Але не падав духом. Згадував минуле і уперто будував ріжні плани на майбутнє.
Особливо пам’ятаю два останні візити.
Стан здоров’я Самійленка хутко гіршав, хвороба прогресувала. Тепер вже згадали за того, що лежав на смертельному ложі, за допомогою А. Ю. Кримського, С. О. Єфремова, О. К. Дорошкевича, П. Тичини та О. О. Тулуба здобули потрібні кошти й перевезли Володимира Івановича до Будаївки (поруч з Бояркою), найняли йому гарну дачу, з великою верандою. З тої веранди видко було ставок, а за ставком на горбочку церква, далі ліс. Пейзаж був теплий, лагідний.
Ми з Олександром] Олександровичем] Тулубом приїхали до Володимира Івановича. Він сидів у креселку закутаний, загорнений в якісь пледи... Ой, як же він ще змарнів за цей час. І весь потемнів. Обличчя було попелясто-сіре, худий, малий, наче зсохнувся ввесь, маненькі руки лежали поверх ковдри.
Я привезла якісь гостинці. Володимир Іванович подивився, подякував, якось жалісно всміхнувся і сказав:
 — 	Уявіть собі, нічого не хочу їсти, апетиту нема.
 — 	Еге ж, — озвалася густим басом дружина, — не хоче нічого їсти. Я вже кажу йому: та що ти собі думаєш, їж, їж, бо ти ж упадаєш на силах, — не слухає. Все, що не наварю, — сама поїм.
 — 	Не можу, — мов виправдовувався, розводячи руками, Самійленко, — не йде... Ну, розкажіть мені, що де робиться.
Ми почали розмовляти. Силкувалися бути веселими, переказували комічні епізоди, веселі звістки.
820
І Самійленко наче трохи ожив, всміхався, почав і собі жартувати...
А в очах сум, а в очах — смерть...
 — 	Володимире Івановичу, а що ж ви поробляєте, пишете що-небудь, — спитала я.
 — 	Ні... Ось переглядав те, що записав Олександр Олександрович ... читаю трохи... роблю задачі...
Біля нього лежав задачник.
 — 	А то нащо, — здивувалася я.
 — 	А так...
Володимир Іванович глянув мені в очі, і я зрозуміла, нащо то він задурює себе задачами.
 — 	А коли буває вже дуже сумно, я граю: “Ще не вмерла Україна”.
Він узяв бандуру, — вона теж лежала біля нього, — і заграв...
Ой як же задзвеніли ті згуки...
Упала довга павза... Здавалося, хтось черкнув в хаті чорним крилом.
Побачились ми з Володимиром Івановичем ще раз, коли він лежав вже у труні, прикрашений вінком з волошок, повняків...
Володимир Іванович останні дні вже знав, що вмирає, і виявляв всяку мужність духа... Говорячи про свою смерть, він заповідав, щоб його поховали по християнському обряду. Був притомний увесь час, але перед самою смертю почалась агонія... втеряв свідомість... Враз Володимир Іванович кинувся, одчинив очі і... останні слова вирвались йому з вуст. Остання краплина крови пробігла по мозковим клітинам і збудила ту думку, що була найінтенсивнішою в його істоті...
Останні слова — були слова про Україну... З тим словом і одійшов.
Похорон Самійленка був надзвичайний. Його ховали селяни Будаївки (поруч з Бояркою), власне, товариство з організованих при їх церкві; додержано було всіх народніх звичаїв.
Труну однесли до церкви на руках... В церкві було повно селян у празниковій одежі... співав селянський хор... Промову у церкві казав владика С., казав “про таїну смерти”, про творчість Самійленкову, про значіння її для письменства.
Труну спустили на рушниках у яму на цвинтарі. Над розкритою могилою почали говорити промови. Найбільше вражіння зробила промова Г., українського письменника. Говорив він надзвичайно чуло і закінчив приблизно так: “Іди ж туди і розкажи там, що ми тут голі і босі, такі ж, як і ти”... Сам заплакав і всі присутні селяни, а їх було дуже багато, просто заридали...
Селяни привезли здорову березу й зробили з неї хреста. Хрест вийшов високий, білий, бо кори з дерева не здіймали, тільки обтесати гілки, масивний.
Ми хтіли їхати до Київа, але розпорядчиці похорону, сестри того церковного товариства, приступили до нас з проханням, щоб ми залишилися на поминальний обід. Одмовлятись було ніяково. Ми залишилися.
Я ніколи не бувала на таких обідах, і мені здавалось, шо такі обіди — то якась засновага померлому. Ні, все було лагідно й сумовито. Перш за все, той же владика одправив коротеньку одправу, після чого сестриці обнесли всіх коливом, кожен мусів взяти тричі по ложці, тоді налили всім по чарці горілки, всі підвелися і заспівали “Вічну пам’ять”. Посідали. На столі стояли всі традиційні поминальні страви: пироги, борщ, кисіль... Почувалося щось архислов’янське... Серед столу стояла біла паляниця, а в ній застромлені були дві високі воскові свічки; свічки горіли.
Ще було ясно... тільки край неба понявся рожевим сяйвом.
Мене здивували ці свічки.
 — 	Що воно таке? Нащо то? — запитала я одну з сестриць, показуючи на свічки.
Вона здивувалася.
 — 	А ви не знаєте? Та то ж очі померлого... Вони дивляться на нас.
Яке бажання вернути ще хоч на мить з могили життя!
Обідали тихо, згадували померлого...
Небо гасло. За ставком, на високому горбку біля церкви білів високий хрест Володимира Івановича. Сутеніло. На веранду дачі збіглися тіні. Очі померлого горіли ясніше...
822
Нарешті всі підвелися, проспівали востаннє “Вічная пам’ять”.
Ми поспішили на потяг...
Ще раз майнув крізь вікна вагону високий білий хрест і зникнув... Темрява осіла і повила його.
Так попрощалися ми з Володимиром Івановичем Самійленком. З любим товаришем, дійсним поетом, щирим патріотом.
В першому своєму віршові “Україна” він написав ще в юнацьких літах:
Ти звеш мене, й на голос милий твій З гарячою любов’ю я полину...
Поки живуть думки в душі моїй,
Про тебе, Ненько, думати не кину...
Як мрію чистую з найкращих мрій,
Я заховаю в серці Україну,
І	мрія та, як світище ясне,
Шляхом правдивим поведе мене...
Володимир Іванович додержав свого програму. Ниву життя він перейшов правдивим шляхом, — не зраджував своїх ідеалів, знемагаючи від злиднів, не продавав він свого пера. Хай же образ його перейде у вічність променистим шляхом з тим лозунгом великої любови до Вкраїни, що залунав з його юнацьких вуст, що вирвався останнім видихом з його грудей.
26.ХІІ. 1932 р.
