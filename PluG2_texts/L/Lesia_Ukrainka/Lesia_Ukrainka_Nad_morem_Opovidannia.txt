Над морем
Оповідання
Часто, лежачи над самісіньким морем, під навислим камінем, 
і дивлячись на фаланги хвиль, на ясний горізонт, здавалось 
мені, що я опинилась у такій країні, де ще не було чи вже нема 
людей. Мушу признатись, така мрія була мені мила. Мізантропія не в моїй натурі, але часом буває, що хочеться на який 
час втекти від людей власне для того, щоб не почати ненавидіти їх. Десь я чула вираз, ніби сама природа, самий краєвид, без 
людей, — то все одно, що рамка без картини; але я часами думаю, що се картина — без плями.
Здалека дивлячись, навіть місто, що розсипалось по долині над морем, не здавалось мені ділом людських рук, а просто 
тілько частиною пейзажу; увечері, коли видко було тільки 
мійські вогні, а будинки ховались у темряву, мені спогадувались казки про чарівну гору, повну червоного золота і дорогих 
самоцвітів, що одкривалась по слову закляття перед відважним мандрівцем. Справді, гори, що темніли геть навколо затоки, ставали неначе прозорі, немов сотні ясних віконців одчинялись і крізь них ясніло живе золото. На верхів’ї гір палали 
чабанські вогні далеко-далеко, і часто я не могла зважити, чі 
то зірка встає з-за гори, чі вартовий вогонь палає.
Море шуміло, дрібні камінці торохтіли, зачеплені хвилею, 
немов порікували, що їм не дає спокою химерна вода. Чайки 
цілими зграями літали над водою, жалібно скиглячи, однаково і в погоду і в негоду, вдень і вночі. Завжді поважні кримські садки стояли тихо, — великої бурі треба, щоб вони зашуміли, як наші діброви. Каміння і скелі над берегом здавались 
ще більше нерухомими проти вічно живого, вічно рухомого 
моря, що при кождій хмарці, при кождій зміні небесного 
світла переміняло свій вид, але ніколи не розбивало гармонії 
картини.
Тілько тоді, коли з міста долітав різкий, мідяний гук військової оркестри або уривок салдацької пісні з лівадських казарм та свист парохода, коли на берег розгнівана хвиля викидала затички, лушпиння, старі черевики і всякі злидні 
людські, — гармонія раптом розбивалась, мрія про незаселену людьми країну зникала.
Скрізь люде! — казала ображена думка, перелякана стріванням з брудом, злиднями і всею недолею людською, але я 
гамувала її давніми і новітніми афорізмами, спогадами, картинами з людьми, але без плям. І думка моя гамувалась і мусіла навіть зовсім покоритись, коли я, змушена власною безпомічністю, прийшла жити в те саме місто, що здавалось мені 
здалека частиною пейзажу без людей. Там уже всюди і завжді 
були люде. Навіть коли я сиділа сама в своїй одинокій кімнаті, 
то чула їх рух за стіною, або над стелею, або під моєю хатою. 
Були люде, але вкупі з ними і робота і думки, а ті нові думки заглушили давнішу, ворожу до людей думку. Те, що здалека, в перспектіві, здавалося плямою, дісгармонією, зблизька не так вражало. Се часто буває. Коли я була дитиною, мене 
прикро вражали великі олійні картини на виставах, повні 
безжалісного реалізму, як, наприклад, картини Рєпіна; щоб 
розбити тяжку іллюзію, я підходила зовсім близенько до картини і тоді — переставала її бачити. Передо мною були просто цятки краски, а крізь них просвічували грубі нитки з полотна, і навіть чудно здавалось, чого вони здалека були мені 
страшні.
Тепер, коли цятки краски знов злились в далеку картину, 
мені хочеться покласти сю картину на папір і знов придивитись до неї ближче, бо вона вже занадто опанувала моєю увагою і починає гнітити мене.
I Лівадія — резиденція царська біля м. Ялти в Криму. — Л. У.
Над морем 205
Раз я зайшла на одну віллу в гості до знайомої панночки, вона 
запросила мене до себе на цілий день, отже, я прийшла з шиттям, і ми обидві, я і господиня, сиділи за роботою в саду, на 
веранді. Я не знала роду-племени своєї знайомої, ледве знала 
імення — се була літня хвилева знайомість, така, що встановляється і потім хутко губиться з очей без жалю. Коли б хто подивився на нас двох здалека, то міг би подумати, що ми близькі знайомі або навіть приятельки. Ми сиділи за одним столом, 
шили одну роботу, провадили швидку, невгамовну розмову, 
при тому моя бесідниця часто торкала мене за плече або нахилялась, щоб заглянути мені в очі. Але якби той, хто хтів би 
прислухатись краще до нашої розмови, підійшов ближче до 
нас, то почув би, що та розмова була скоріш монологом, перериваним короткими репліками, ніж діалогом. Говорила моя 
бесідниця дрібно, швидко, тонким сопрано, перебиваючи 
сама себе раз у раз — то співами, то якимсь чудним гуком, що 
вона називала «цыганским взвизгиваньем».
Сі «взвизгиванія» служили найбільш для того, щоб збудити 
мою увагу або, краще, аби притягти її до розмови. Увага-бо моя 
справді не спала, тілько розточувалась мимохіть по саду, по горах, і, якби не гостре сопрано моєї бесідниці, то, певне, робота 
моя того дня не була б скінчена. Коли я підводила голову, щоб 
знайти який знадоб до шиття, траплялось мені глянути просто поперед себе на темну довгу стежку, що йшла між двома 
щільними стінами кипарисів, ішла, ішла і раптом обривалась 
чі западала, а в вузькій щілині між кипарисами сміялося море 
свіжим искристим усміхом, що викликав ясний усміх і в мене…
 — Чого ви смієтесь? — гукала раптом моя бесідниця. — Вам 
моя пісня здається «трівіальною»? Ну, ось вам романс, се вже 
іспанський: «О море, море, о ночь любви!..» — завела вона ненатуральним, горловим голосом, похожим на голос тих голубів, 
що звуться єгипетськими.
I Взвизгиванье — вигукування. — Л. У.
Я знов спускала очі до роботи і, рівняючи рукава та припасовуючи комір, вкупі з тим розважала, що́ за тіп моя бесідниця? Була вона молода, менш як двадцять літ, «панна з порядної родини», як не раз говорила про себе сама. У Крим приїхала 
не сама, а з старою не то нянькою, не то компанйонкою — для 
призвоітости! — але ходила скрізь сама, а няньку посилала за 
орудками. Говорила з огидою про «барынь с татарами», але 
найкращими її спогадами були «цыгане, ресторан Яр, Стрельна», яких вона, здається, добре знала. Професії у неї не було. 
«Зимой я выезжаю, а летом уезжаю», — казала вона. «У нас 
в Москве», — так починалась кожда її розмова, а кінчалась: 
«Ах, ваша противная Ялта!»
 — Ну, що ви тут робите? що ви тут можете робить, в сій нудній ямі? — питала вона мене і, не ждучи відповіді, провадила: — По-моєму, один ратунок — закохатись! Але в кого?.. Я тут 
знаю одного… ах, і ви, напевне, його знаєте, се ж звісний серцеїд, Анатоль Б.! Не знаєте? Боже! Де ви живете? — на землі чі 
на небі?.. Але він годиться тілько для флірту… «Я гуляю, слез 
не знаю, распеваю… ух!» — перебила вона себе сама «цыганским взвизгиваньем». — Сей Анатоль, такий «нахал»: здумайте собі, він мені просто в очі каже, що з мене вийшла б чудова каскадна зірка, що в мене голосу ніякого, mais que j’ai du 
diable!V Він собі занадто багато дозволяє; я йому вчора сказала, 
щоб він не смів більше до мене з’являтись… Настасья Ільїнішна! Настасья Ільїнішна! — гукнула вона раптом.
Бабуся в білому очіпочку, з поважним і дуже гарним старечим обличчям виглянула з вікна на веранду, де ми сиділи.
 — Чого вам? — спитала вона сумним голосом, немов не сподіваючись нічого доброго.
I Татари-провідники в Ялті відомі як люде дуже легких звичаїв, і дами, 
що їздять з ними сам на сам в гори, мають не найліпшу славу. — Л. У.
II Добре знані в Москві веселощі, не дуже comme il faut (пристойні (фр.). — 
Ред.). — Л. У.
III Нахабний, напрасник. — Л. У.
IV Що в мене єсть щось чортівське. — Л. У.
Над морем 207
 — Чорт мене побери! — гукнула панночка і покотилась од 
сміху.
Голова бабусина зараз же зникла, і вікно раптово з гуком 
зачинилось.
 — Ха-ха-ха! Як мої чорти її скандалізують! — залягалась 
панночка.
 — Нащо ж ви їй робите сю прикрість? — запитала я.
 — Ах, Боже мій! Тут з нудоти чого не зробиш? — відповіла 
вона, все ще сміючись, потім споважніла. — А може, се й справді погано? Мені вже всі кажуть, що я занадто часто чортів споминаю. А ви релігіозні?
Я глянула на неї і якось не втрималась, щоб не здвигнути 
плечима.
 — Що ж ви нічого не кажете? Невже се недоречне питання? 
Я вже бачу, що ви нерелігіозні, се погано, ви себе позбавляєте 
великої потіхи, я б так не могла. А я дуже релігіозна, вся наша 
родина така, ми — москвічі, ми щороку «Иверскую подымаем»… Ви були в Москві? Ні? Багато втратили!.. Отже, ви й циган не чули? А я чула, справжніх! Мама моя сього не знає, о, 
Боже борони! А я, було, вимкнуся з братом і з його товаришами нібито в театр, а сами замість того на тройках у Стрельну — 
весело так!.. Вам от циганські романси не до сподоби, а коли б 
ви почули, як їх сами цигани співають:
Мы в тишине,
Наедине…
Її гарне, з тонкими рисами лице прийняло такий «циганський» вираз, що мені стало невимовно шкода її, так як бувало 
шкода малих дітей в цирку, коли вони показують чужим людям свої тоненькі виламані тільця.
У панночки були чудові чорні очі, немов оксамитні, їх погляд міг би бути глибокий, тихий; постать її була гнучка, 
I «Иверская» — чудотворний образ Матері Божої в Москві. Побожні москвічі спроважують її часами до себе в господу, служать молебень і роблять 
обід духовенству, се зветься «подымать Иверскую». — Л. У.
лице бліде, з легкою краскою; вона була така молода і вже 
хвора…
 — Скажіть, а се ж таки правда, que j’ai du diable? У мене зовсім циганський тіп. Ходім, я покажу вам свій портрет, — всі кажуть, що він дуже прикрашений, а я думаю — ні. Ходім, там 
у мене ви свою блузку примірите, а я теж переодягнусь, — обридло вже в сьому шматті сидіти, — вона показала на своє батистове матроське вбрання.
Ми пішли в її хату, — властиве, панночка займала три хаті: 
в першій хаті на столику, на видному місці, стояв той портрет, 
що вона хтіла показати мені. Він стояв межи двома иншими 
портретами: старого військового в рясних еполетах і немолодої пані в чорній візитовій сукні, випростаної і гордої.
 — Мої папа і мама, — рекомендовала мені ті портрети 
господиня.
Її власний портрет був великий, більш ніж кабінетного 
формату. Її фігура була там знята по пояс. Вона була в білій вигорсованій сукні бальовій, тоненькі рученята і гнучка дитяча 
шийка вирізнялись, мов алебастрові, на темному полі фотографії, вузькі груди прикриті були рясними і пишними шлярками, голова підведена різким рухом вгору; на обличчі перш 
усього кидались в очі білі, рівні зуби і штучна усмішка; від такої пози підборіддя вийшло широким, грубим і риси лиця всі 
покоротшали, скругліли. Очі були підведені, збільшені, брови різко чорніли, волосся цілою хмарою стояло над низьким 
лобом. Я сказала, що портрет зовсім не прикрашений, і панночка була тим дуже втішена.
 — Правда, се добре — здійматись в білому? — почала вона 
знов своє щебетання. — Я завжді буваю на балі в білому, rien 
que du blanc! Мої товаришки сердяться, що матері їх так вбірають, а я люблю. Я тоді така біла, томна. Скажіть, правда ж, 
я гарна? Моя сестра каже, що се дурне питання, — вона у нас 
prude, а я нічого такого не бачу. Можу ж я спитать, чі до лиця 
I Тільки в білому! (фр.)
II Цнотлива (фр.). 
Над морем 209
мені сукня? Чом же не спитати, чі до лиця мені лице? — вона 
засміялась, втішена своїм дотепом.
Мені почало здаватись, що мене оплутала якась тонка 
павутина і починає застилати очі і заважати дихати. В голові мені туманіло. Щоб не підтримувати розмови, я почала приміряти свою недошиту блузку. Моя бесідниця тим часом набрала повен рот шпильок і налагодилась помагати 
мені в примірці, а разом з тим все говорила мені компліменти крізь шпильки, зовсім по-дитячому, не тямлячись від фасону і матерії.
 — Мені б якраз бути модісткою, ремісницею, — заговорила 
вона, зашпилюючи мені блузу на плечах, — ось дивіться, як я 
вам до ладу поправила. Воно б, може, й добре було…
Вона говорила се, усміхаючись, але очі її були при тому вже 
не циганські, а тихі й глибокі.
 — Що добре? — спитала я. — Так, як ви поправили?
 — Ні, я не про те, а от — ремісницею бути, бо що тепер 
з мене? «Как с козла — ни шерсти, ни молока». Чому ж ви не 
морщитесь? Адже трівіальна приказка — правда? «Эх-ма! 
поди прочь!» — вигукнула вона знов, і тихий вираз пропав з її 
очей. — Настасья Ільїнішна! Настасья Ільїнішна!
Бабуся з’явилась на дверях, але вже не питала словами, 
тілько поглядом: «Ну, що там знову?»
 — Де моя сіра шовкова спідниця? Де вона в чорта запропастилась? — звернулась панна до старої.
 — І нащо ви, панночко, все оте чорне ймення споминаєте? — спитала бабуся тихим, докірливим голосом.
 — Де моя сіра спідниця?! — повторила панна, не звертаючи 
уваги на докір старої.
 — Та в гардеробі, де ж їй бути? Я ж ото вчора, як ви прийшли, ще вночі її витріпала, а сьогодня раненько попідшивала та й повісила; вже ж у мене все в порядку буде.
 — Тонкий натяк, — шепнула мені панночка.
Бабуся тим часом дістала з шафи сіру шовкову спідницю, 
обережно поклала її на стілець, оглянувши поділ ще раз.
 — А яку блузку надінете? — спитала у панночки.
Панночка на хвилину замислилась, поклавши палець на 
уста.
 — Ще не знаю, сама виберу, — зважила врешті.
 — Так що ж, хіба всі виймати?
 — Усі. Чого ж ви дивуєтесь? На якого біса їх шити, коли не 
носити?
Бабуся з видом мучениці почала здіймати з шафи блузки.
 — Ось подивіться! — гукнула панночка до мене. — Ви вже 
там скінчили? Ну, то йдіть сюди на пораду. От оця біленька: 
матерія гарна, а пошита — мішок мішком. Проклята швачка, 
щоб їй пусто! Ось, погляньте, я надіну. Правда ж, мішок?
Я сказала, що справді трохи незграбно пошито.
 — Ну, і к дьяволу її, коли так! — рішила панночка, зірвавши з себе і кинувши додолу блузку. Бабуся зараз же здійняла 
її, струснула і повісила в шафу. Панночка почала приміряти 
і показувати мені одно убрання за другим, гостро критикуючи їх та вкупі з тим пильно придивляючись, яке враження робить на мене її великий гардероб. Приміряючи, вона, запевне, 
не мовчала.
 — Оця, червона, нічого собі, але не для дня, — для вечора. 
Оця, блакітна, мені часом до лиця, але не сьогодня. Ви, певне, 
думаєте, що мені блакітне ніколи не до лиця? Помиляєтесь: я 
з тих чорнявих, що мають право і на блакітне… Ну, скажіть же, 
що́ мені надіти? Може, оцю, шотланську? Вам мусить подобатись: просто і строго.
 — Ну, не дуже-то строго, — усміхнулась я, глянувши на 
шовкову блузку з шотланської картатої, синє з червоним, матерії, з дорогими прошвами і стрічками.
 — Вам ще й се не строго? — здивувалась панночка. — Ну, то 
ви квакерша, коли так. А я все-таки се надіну, се буде simple et 
distingué. А щоб вам догодити, надіну не сіру шовкову спідницю, а чорну вовняну. Няня, давайте чорну спідницю!
 — Тепер уже чорну? вона ж не вичищена, ви ж сього ранку 
її так вдостоїли…
I Просто й елегантно (фр.). 
Над морем 211
 — То чистіть зараз, та скоріш! Стійте, стійте, дайте перше спідню червону шовкову спідницю, бо я не знайду, тут сам 
чорт ногу зломить, шукаючи…
Бабуся хутенько знайшла потрібне убрання і вийшла в садок чистити чорну спідницю. Панночка, одягаючись, так зашелестіла і зарипіла шовками, що нерви мої не витримали 
сього прикрого для мене шелесту, і я вийшла й собі слідом за 
бабусею.
В садку, на садовій канапці вже була розіп’ята чорна спідниця, і бабуся то била по ній прутом, то чистила щіткою, все 
щось мимрячи сама до себе. Побачивши мене, вона зараз вдалася до мене з фамільярністю, властивою старим слугам, надто московським:
 — Чисте горе мені з баришнею, з Аллою Михайловною, 
значить. Отак, як бачите, день у день, одно чисть, одно витріпуй, та ще й так: робиш, стараєшся, от, думаєш, догоджу! 
а воно, дивись, уже й непотрібне, подавай инше. Се ще б і нічого, — дело господское та тільки ж у них все так, прости 
Господи, без толку. І в кого вона така вдалась? Здається ж, 
родители — «хорошіе господа»; папаша — генерал, мамаша — 
профессорська дочка, сестриці старші в інстітуті учились, за 
хороших людей заміж повиходили. Охо-хо, все то балощі! 
Найменша, мизиночка, та ще от Господь послав іспитаніє — 
на здоров’я занепала. Хоч би помогла Цариця Небесна тут поправитись. Уже що́ тим дохторам плачено, уже що́ тих грошей 
по всіх усюдах розсіяно — і-і-і, не злічити!
З одчиненого вікна чутно було голос Алли Михайлівни, що 
виводив з притиском на ферматах:
До самой зари, до разсвета
Он жарко меня целовал…
I Панночкою. — Л. У.
II Діло панське, панам так і слід. — Л. У.
III Порядні пани. — Л. У.
Панночка сиділа коло вікна за столиком перед свічадом, на 
столику горіла спіртова лямпочка і грілися щипці для завивання волосся. Від часу до часу панночка відділяла пасмо свого чудового чорного волосся, навивала його на щипці і тоді 
воно тріщало.
Няня понесла в хату вичищену спідницю, і за якийсь — досить довгий — час Алла Михайловна вийшла з хати убрана, 
в червоному капелюшику і з червоною парасолькою в руках.
 — Ходімо трохи пройдемось, — сказала вона мені, беручи 
мене за руку.
 — Гаразд, — відповіла я, — до речі, мені вже й додому пора, 
як бачите, я вже й забарилась.
 — Ну, додому ще поспієте! Ми от підемо через сад отеля 
«Россія», а потім зайдемо в мійський сад на музику — вже хутко шоста година, — тут вона глянула на маленький годинник, 
пришпилений брошкою-кокардою до станика, — еге ж, послухаємо музику, подивимось на людей, там, певне, зострінемо 
Анатоля, я вам його представлю.
 — Ні, вже пощадіть мене від такої знайомості, принаймні 
хоч сьогодня, — сказала я, сміючись.
 — Ага, просите пощади, боїтесь за свій спокій! — дражнила 
мене Алла Михайловна.
 — Справді, боюсь, — відповіла я. — Сьогодня море, он дивіться, яке гарне, отож я боюсь, коли б пан Анатоль не зіпсував мені враження своєю особою і розмовою.
 — Чого ви так гостро до нього відноситесь, хіба ви його знаєте?
 — Його не знаю, але таких, як він, бачила доволі, «серцеїд» — се далеко не новий і не орігінальний тіп.
Розмовляючи так, ми йшли кіпарісовою стежкою вниз до 
вулиці, тією самою стежкою, що, здавалось, кінчалася морем, 
але в дійсности вона кінчалася сходами, доволі крутими, і замикалася зеленою фірткою; та зелена фіртка була немов границею зеленої країни, з якої ми, власне, виходили. На вулиці 
було страшенно гаряче; тонкий, пухкий, білий порох вставав над дорогою, мов дим, навіть від найменшого доторкання, 
Над морем 213
а тут ще над вулицею будувалось дві великі камениці і раз 
у раз проїздили з навісним брязкотом вози, навантажені будівничим матерьялом, через те цілі стовпища куряви застилали світ і сивим шаром укривали придорожні кіпаріси, туї 
та инші дерева, що оточували, немов високим муром, панські вілли, яких було багато на сій вулиці, далекій від центру 
і базарів.
Алла Михайловна на вулиці прискорила ходу і старалася якомога закритись від куряви парасолькою; з одного боку 
вона досить високо підняла чорну спідницю, так що спідня, червона, миготіла як жар; з другого боку сукня черкала по землі і вже була сива од куряви, але панночка того не 
завважала.
 — Фу! — промовила вона, скопиливши носика, — як бридко 
стало на сій вулиці, відколи сі доми стали будуватись, і що за 
дурна фантазія — розвозитись будувати, коли починається сезон, — будували б собі зімою, коли нікого нема.
 — Як то, нікого нема? — сказала я. — В Ялті цілий рік живуть люде.
 — Ах, я про тих не думаю! Але ж зімою тут нема нікого de la 
société. Подумайте, в якому виді я прийду на музику!
 — Справді, шкода вашого убрання, — завважила я, думаючи про Настасью Ільїнішну, що так старанно чистила ту 
спідницю.
 — Убрання то не шкода, я тут у сій противній Ялті одягаюсь, мов куховарка, — нізащо не пішла б так по Москві! Але 
мене шкода: при таких злиденних костюмах треба, щоб хоч 
натуральна врода виручала!
Мені здавалось, що вона напрошується на компліменти, 
але тон у неї був щирий.
 — Справді, тут неможливо гарно убратись. Ну, от, наприклад, мій капелюшик: вчора я збігала всю Ялту і знайшла оце 
дрантя за десять рублів. А швачки тут, а магазіни? — і дорого, 
і бридко!.. Страх, як тут усе дорого!
I З «товариства» (фр.). — Л. У.
Мене здивував сей незвичайний у неї приступ економности.
 — Мені здавалось, — промовила я, — що вас не дуже лякає 
дорожнета.
 — Так-то так, а все-таки… Мені татко дав тисячу рублів 
на сезон, я доїхала, прожила два з половиною тижні і, знаєте, скілько маю тепер? Двісті рублів! Ха-ха-ха! — вона весело 
і дзвінко засміялась.
В сю хвилину назустріч нам ішов молодий робітник з відром зеленої фарби в одній руці і з великим квачем у другій; 
з квача капотіла фарба і лишала на білому закуреному тротуарі зелену доріжку, неначе висипану дрібним листям. Робітник був ще дуже молодий, утлий хлопець; відро було для 
нього тяжке, піт котився рясними краплями з-під низенької 
смушевої татарської шапчини на темне, мов бронзове, чоло; 
хлопець якраз утирався замазаним рукавом, порівнявшися 
з нами, і через те його квач прийшовся якраз врівні з червоним 
капелюшиком Алли Михайловни, так що мало не лишив на 
ньому зеленого листочка. Алла Михайловна одхилилась так 
раптово, що мало не штовхнула мене з тротуара, і скрикнула 
хлопцеви:
 — Посторонись, любезный, посторонись! От мужлан! — додала трохи тихше.
Хлопець трохи збочив і руку з квачем заложив за спину, 
щоб не зачепити панну, але при тому кинув такий погляд 
у наш бік, що мені стало ніяково. Не знаю, чі завважила той 
погляд Алла Михайловна і чі вміла вона прочитати в ньому 
і зрозуміти той страшний, фатальний антагонізм, — темніший, ніж чорні очі молодого робітника. Не знаю, чі й хлопець 
побачив той погляд, що панна кинула йому вкупі з призирливими словами. Але я бачила обидва погляди, і мені стало 
страшно — в ніх була ціла історія.
Хлопець давно вже поминув нас, а я все думала про його 
темний погляд, і, може, через те пусті речі, безжурне щебетання моєї бесідниці робили на мене якесь тяжке, сливе трагічне враження… Бідна «червона шапочка», бігає собі по густому лісі, ганяючись за барвистими метеликами, не думаючи, 
Над морем 215
що́ буде, коли сонце зайде і крівава заграва розіллється по лісі, 
пташки замовкнуть, метелики поховаються під листочки, 
а серед темних кущів засвітяться диким вогнем вовчі очі.
 — Mon petit Chaperon Rouge, ne va pas dans la forêt!
 — я незчулась, як промовила се вголос.
 — Il y a le loup qui va te manger, — докінчила панночка і засміялась. — О, не бійтесь, я того вовка не боюсь, у мене єсть на 
нього свої заміри.
Я глянула на неї здивовано: «Які заміри? Які можуть бути 
у неї заміри?»
Вона все весело усміхалась.
 — Я знаю, ви натякаєте на Анатоля…
Ах, от що!.. Прийшлось мовчки прийняти такий зворіт розмови.
 — Ви, може, думаєте, що я вже «страждаю»? О ні! Тілько він 
мене інтрігує, се правда. Знаєте, яка думка займає мене? Взяти б і закрутити голову сьому серцеїду, та так закрутити, щоб 
він просто збожеволів, а тоді сказати: «Adieu!» — і поїхати собі 
в Москву, а він тут нехай «страждає». От була б штука! Чорт 
меня побери! — вона тільки що налагодилась по-циганськи 
«взвизгнуть», але завчасу втрималась і затулила рота рукою. — 
Що се я, божевільна? адже ж ми на вулиці!
Ми, власне, стояли вже перед входом в сад отеля «Россії». 
Алла Михайловна спинилась, згорнула парасольку, вибила 
нею порох на своїй сукні, потім хусточкою обтріпала парасольку і блузку, попросила мене подивитись, чі в порядку її волосся і капелюшик, сховала хусточку, знов розкрила парасольку і підобрала сукню, на сей раз краще уважаючи на сіметрію. 
Властиве, тепер не було великої потреби підіймати сукню, бо 
в саду стежки були висипані морським грубим піском, а вулиця з курявою знов зосталась за фірткою.
Ми йшли стежкою через сад, раз по раз стріваючи наряжених дам з гордими мінами і паничів, що йшли модною 
I Моя Червона Шапочка, не йди в ліс! (фр.) — Л. У.
II Там є вовк, то він тебе з’їсть (фр.). — Л. У.
походою, ступаючи на п’яти, розхитуючись і здійнявши плечі вгору.
 — Алла Михайловна, — заговорила я, — нащо вам здався той Анатоль? Залишили б ви краще сю «штуку», як ви се 
звете.
 — Нащо він міні здався? Кажу ж вам, се мене інтрігує. І знаєте, що я вам скажу? Вам се повинно подобатись, — я се роблю 
почасти для ідеї.
Я тілько глянула на неї широким поглядом.
 — А так, для ідеї — реванша! Він, певне, вже немало жінок 
заставив страждать, так от же нехай тепер спокутує.
 — Ні, Алла Михайловна, мене ваша «ідея» не чарує.
 — Чом?
 — Бо сей ваш «реванш»… як би вам сказати?.. от, як у вас 
у Московщині кажуть: «Овчинка выделки не стоит».
Алла Михайловна раптом почервоніла.
 — Що ж робити! я до инших ідей не здатна, се не моя спеціальность — ідеї… А звідки ви знаєте, що не стоїть «выделкі»? 
Все ж таки ви не знаєте Анатоля.
Мені здалось, що її трохи образив мій тон, і я постаралась 
змінити розмову. Взагалі розмова з Аллою Михайловною почала втомляти мене, теми у нас мінялись часто, швидко і без 
мети, як барвисті шкельця в калейдоскопі. Я була рада, коли 
ми спинились перед брамою мійського саду, де снувалась публіка, входячи і виходячи.
Я подала руку Аллі Михайловні.
 — Бувайте здорові, тут ми розійдемось: я піду додому.
 — Як же се? — запротестувала вона, затримуючи мою 
руку. — А я думала, що ви підтримаєте мені компанію в саду! 
Якось навіть непризвоїто самій проходжуватись.
 — Ну, нічого, у вас багато знайомих, кого-небудь знайдете, — почала я вмовляти її, коли завважила, що вона мене не 
слухає, а дивиться кудись в глибину вхідної аллеї розпаленим 
поглядом.
I Не варт товар роботи. — Л. У.
Над морем 217
 — Анатоль іде! — шепнула вона мені, стрепенувши мою 
руку.
Оддалі показався панич у ясному англійському костюмі, 
в жокейській шапочці і з хлистом в руці. Він ішов тією самою 
модною походою, що паничі в отелі «Россія». Обличчя його я 
не могла роздивитись, бо він був ще досить далеко.
 — Ну, то тим більше, до побачення! — сказала я і визволила свою руку.
Алла Михайловна вже не втримувала мене, навіть не глянула на мене, прощаючись. Вона стояла в гордій позі, голова була 
підведена тим самим рухом, що на портреті, який я у неї бачила, і вираз лиця був той самий, тілько на яро-червоному тлі парасольки і капелюшика се виходило ще більш «по-циганськи».
Панич наближався до брами, недбало помахуючи хлистиком. Я пішла собі геть від брами, але не додому, як сказала 
Аллі Михайловні і як справді було замірялась. Море привабило мене. Воно розстилалось ген-ген, широке, спокійне і ніжно-рожеве. Я запрагнула того рожевого спокою, він мені був 
конечне потрібний після втоми сього дня. Я спустилась до самого моря сходами, що ведуть з набережної до маленької просторіні між так званим «сквером» і мійською купальнею. Се 
єдине місце в Ялті, де можна сидіти просто на піску, а не на 
лавці, і бачити, як хвиля вільно розточується по березі, не розбиваючись об підмурівок набережної чі об величезне каміння, 
навмисне накидане вздовж підмурівку, щоб захистити його 
від нападу моря. Се єдине місце, де навіть в «сезон» можна побути хоч п’ять хвилин в самотині.
Сонце вже ховалось за гори, хоч було ще не пізно. Місто 
вже було покрите довгою тінью гір, тілько вузенький краєчок 
берега передо мною ще блищав від остатнього проміння. Узгір’я геть далеко за молом темно-синьою хмарою спускалося 
в море і все темніло, темніло… По рожевій площині моря пробігали то золоті, то блакітні искри, мінялись, блідли, а вкупі з ними блідла і рожева барва. Аж ось рожева барва зникла, 
I Мол — мур, виведений в море для захисту пристані. — Л. У.
повіяв раптовий вітер, хвиля сплеснула голосніше, освітлений краєчок берега почорнів, тінь швидко побігла геть аж на 
середину моря, що вкрилось дрібненькими білими гребінцями. Потім так же раптом зникли гребінці і вітер, а море знов 
стало спокійне, гладеньке, тілько сизе, як голубині крила. Се 
впало зненацька літнє смеркання, впало, затремтіло і знов 
заспокоїлось. Далеко-далеко, на самім горизонті леліло опалове світло — одблиск сонця; для Ялти сонце вже зайшло, але 
для степу за Яйлою ще світило. От ще хвилина, і горізонт стане фіялковим, ще хвилина, і місяць урочисто випливе з моря 
і простеле до самого берега широку, золоту, прозору путь, 
встануть зорі над горами і ясною громадою ітимуть за місяцем, віддалік, немов шануючи його чарівну владу. Я ждала тії 
хвилини, того тихого, величного тріумфального ходу світачів небесних…
«Та-ра-ра — бум-бі-я!» — гримнула раптом мідяна оркестра 
з мійського саду, пробиваючись крізь гомін людських кроків 
і голосів. Я стрепенулась, мов збуджена зо сну. Тут же, коло 
мене так близько, понад камінним бар’єром скверу снувалася 
рухома юрба люду, жадібна втіхи, гомону, чаду, — а я ще марила про спокійні, стіхійні радощі! Марна мрія!
Я встала і хотіла йти додому, коли се вгорі над сходами почувся голос Алли Михайловни. Я стала в затінку під купальнею, мені не хтілось тепер стрітися з нею. Мені добре видно 
було її постать у прозорій сутіні літнього вечора. Вона стояла, 
взявшись під руку з Анатолем, і стукала парасолькою по камінному бар’єру. Мені видно було тепер зовсім виразно лице 
Анатоля. Чогось я зложила собі про нього думку, що він мусів бути кращим, ніж як я бачила єго тепер. Звичайне, прилизане обличчя… Коли ми бачимо на картинах такі обличчя, то 
кажемо, що вони намальовані погано, по-ремісницькому, немов з картону вирізані і лаком наведені. А проте такі обличчя в натурі бувають дуже часто. Вони обоє, Анатоль і Алла 
I Яйла — гірський кряж, що оточує Ялту і відділяє її високою полониною 
від степу. — Л. У.
Над морем 219
Михайловна, тримались дуже близько один до одного, він 
притискав до себе локтем її руку, а вона черкалась капелюшиком об його жокейську шапку.
 — Так що́ ви говорили про мене з Трапіньським? кажіть зараз! — допитувалась вона в Анатоля. — Кажіть, а то я вам шапку в море закину! — вона замірилась зірвати з нього шапку, 
але він перейняв її руку.
 — Ага, от ви і в полоні! але перемога робить мене добрим: я 
міг би не сказати, та вже скажу. Ми з Трапіньським ішли в заклад, що ви не одважитесь проспівати на самоті зо мною: «Мы 
в тишине, наедине…»
 — Ого! я не одважусь? Я б зараз заспівала, якби не на вулиці.
 — Ловлю вас на слові, ходім в сад, в бічну аллею!
 — Що ж, і ходім!
Пара подалась прудкою ходою через вулицю в сад.
Днів через два після того вечора я сиділа собі на балконі, в мійському саду, в курзалі, і читала. Коли се хтось кликнув мене 
на ймення. Я глянула вниз. Алла Михайловна кивала мені 
рукою.
 — Ідіть лиш до мене! киньте к бісу ті журнали, ратуйте 
живу людину!
 — Кого ратувати? хто гине? — спитала я.
 — Мене ратувати! я гину від нудоти! — в голосі панночки 
бреніла нервова нотка.
Я зійшла до неї вниз. Зблизька я одразу завважила, що вона 
якась роздражнена, в очах неспокій. Вона держала в руках великий товстий листок магнолії і ламала його на дрібні шматочки; розкрита парасолька валялась тут же на землі.
 — Чого ж се ви так нудитесь? — питала я її, привітавшись.
 — А що ж маю робить? Які ж тут забави у сій пекельній ямі, 
де собаки казяться від спеки, а люде від нудоти?
 — Ви, здається, знайшли були собі розвагу?..
 — Се ви про Анатоля? Ану його к чорту! Я зірву з ним 
знайомість.
 — Давно б так! — завважила я, але панночка, не слухаючи, 
провадила:
 — Що він собі думає? Ви знаєте, що́ він мені випалив учора, коли я не схотіла їхати з ним удвох на Учан-Су?.. Самі 
зважте, чі можна ж порядній дівчині їхати з ним удвох аж у 
гори?
 — Коли ви питаєте моєї думки… — почала я, але панночка 
знов перебила:
 — Звичайне, я не схотіла і не поїхала; тоді він розізлився 
і ляпнув: «З вами, «светскими барышнями», чиста нудота — 
воловодіння безконечне! Не вмієте ви бути ні до кінця цнотливими, ні до кінця розпустними, але все наполовину». Так 
і сказав: «розпустними»! Нахал! за кого він мене має?
 — Слухайте, Алла Михайловна, я не буду читати вам мораль, бо все одно ви її слухать не будете, а тілько скажу, що 
краще залишити француженкам тії реванші, — нам, слов’янкам, вони не по темпераменту.
Алла Михайловна стрепенулась.
 — Француженкам? хіба ви що знаєте? чули про неї?
 — Про кого? — здивувалась я.
 — Про mademoiselle Girod, ту руду француженку! Вона 
руда, як вогонь, і вбірається звичайне в зелене.
 — Бачила якусь подібну, але що нам до неї?
 — Вчора Анатоль сказав: «От mademoiselle Girod, напевне, була б одважніша вас, il n’y a que les françaises pour ces 
escapades là!» Ви так мовби чули се. Скажіть, як вам здається 
тая Girod? правда ж, вона погана, як смертний гріх?
 — Не знаю, справді, я не придивилась. Однак, Алла Михайловна, тут гаряче стояти. Може, ходім в читальню?
 — Ах, що ми там не бачили? Там ще гірше, бо душно.
 — Ну, то ходім погуляємо в парк, чі що.
 — Бійтеся Бога! така спека! я тілько що з гори, та й знов на 
гору?..
I Учан-Су — гірський потік з водопадом в околиці Ялти. — Л. У.
II Тілько француженки здатні до таких погуляночок! (фр.) — Л. У.
Над морем 221
 — Ну, не хочете ходити, — поїдьмо човном, сьогодня вітрець, під вітрилами було б чудово!
 — Щоб я поїхала на човні, та ще під вітрилами? — Алла Михайловна замахала руками. — Нізащо в світі! Мене захитає зараз. Та я й взагалі не люблю вашого «прекрасного» моря; як 
дивлюсь на те коливання, то якось тошно робиться. Мені здається, що то більше так, для годиться розпадаються: ах, море! 
ах, море! А як сказать по щирости, — вода, та й годі. Ми не 
земноводні…
Мене починала дражнити і ся розмова, і спека, я вже думала, як би мені втекти від Алли Михайловни. Коли се вона разом змінила тон.
 — Милая, голубочко, ходім їсти морожене!
Вона сказала се так якось по-дитячому, щиро, що моя досада на неї минула.
 — Ну, гаразд, — згодилась я, усміхнувшись, — тілько я не 
хочу тут в саду, якось противно серед дороги.
 — Ні, ні, ми підем в павільон, се ж на морі, вам повинно подобатись. Ви будете собі на своє прекрасне море дивитись, а я 
на людей.
 — Хто більше побачить!..
Ми пішли їсти морожене в приморський павільон. Алла 
Михайловна зайняла місце за крайнім столиком, найближчім до вулиці, я сіла за тим же столиком напроти. Море тут же 
коло нас билося об стовпи. Я поглянула вниз на нього, і мені 
стало жаль «свого прекрасного моря», — його темно-зелена 
оксамитна хвиля ледве просвічувала з-під сміття: шкурки 
з кавунів, насіння, жовті смуги і якісь червонясті завої напливали від байдаків і парохода з нафтою, що, власне, вигружався в пристані. Там же стояв, розводячи пари, другий пароход, з вуглем, чорний, плисковатий, мов черепаха, — він кидав 
короткими вибухами дим з труби і розпускав сажу по всій 
пристані. Маленький катер з дрібним і проникливим ляскотом виїздив за мол, човники на веслах і на парусах снувались 
I Паровий байдак. — Л. У.
по затоці. Перед купальнями виринало безліч людських голів. 
Гомін, свистки, гукання, дзвінки… І все-таки увесь той гамір 
не міг покрити гомону переможного моря; увесь той бруд покривав тілько прибережні хвилі, а там, за пристанью, розстилався чистий, синій простор, і не було на ньому плям, тілько 
одблиски хмар золотистих по ньому гуляли, а далекі човни 
з вітрилами здавались великими білими метеликами. Горізонт починав мене вабити непереможно…
Коли се Алла Михайловна торкнула мене і скрикнула. 
Я обернулась.
 — Дивіться, вони! — Алла Михайловна показувала мені поглядом на набережну.
Посеред вулиці їхала пара верховців — пан і пані, їхали 
швидко, вчвал, вимахуючи нагайками, тілько порівнявшися з павільоном, трохи затримали біг свій. Я пізнала в панові 
Анатоля. Пані я не знала. Вона була огрядна; на рудому, червонястому волоссі стреміла зелена жокейська шапочка, такої 
форми, як і в Анатоля. Анатоль, видно, побачив Аллу Михайловну, зняв шапочку і широко махнув нею в повітрі, потім спустив низько, мало не до стремена. Руда пані повернула голову 
в наш бік, засміялась і схилилась до Анатоля, щось, певне, говорячи. Далі вони знов вимахнули нагайками і помчали геть.
Алла Михайловна сиділа почервоніла, шклянна ложечка в її руці дрібно цокотіла об мисочку з мороженим. Мовчки 
достала вона гроші, розплатилася з кельнером, так же мовчки подалась геть з павільону. Я спинила її, щоб попрощатись, 
вона подала мені руку, все мовчки, не підводячи очей, і пішла. Я дивилась на неї з павільону, як вона йшла вулицею, опустивши голову, забувши розкрити парасольку, що тримала 
в правій руці, друга вільна рука спускалась безвладно, ясна 
сукня волоклась по землі. Алла Михайловна йшла нерівно, то 
швидко, то зовсім спинялась, потім круто повернула з набережної і швидко пішла малою вулицею вгору, шпарко, немов 
утікаючи…
Скілька днів минуло так, що ми не бачилися з Аллою Михайловною. Тілько одного полудня, йдучи сквером, я побаНад
 морем 223
чила її, як вона сиділа на сходах, що провадили до малого причалу, де прив’язувались човни. Вона сиділа, сперши голову на 
руку, і, здавалось, дивилась на море, що було неспокійне того 
дня, переливалось то темною крицею, то ярим смарагдом, гороїжилось грізними бурунами і все частіше доплескувало до 
підмурівку сквера.
Алла Михайловна була вбрана в чорній амазонці, на голові був маленький ціліндр, а в руці хлист. Вона сиділа на 
найвищому щаблі сходів, але трен амазонки спускався далеко нижче, хвиля часто обсипала його краплями, тілько Алла 
Михайловна, здавалось, того не завважала. Збоку дивлячись, можна було подумати, що вона поринула у спогляданні 
моря, — се було для мене досить надзвичайно, бо вона не раз 
казала, що не любить «розводити сантіментів з природою».
Я підійшла до неї.
 — А що, Алла Михайловна, і вас покорило «прекрасне 
море»?
Вона обернулась і глянула на мене затуманеним поглядом. 
Я завважила, що очі її були чі втомлені, чі заплакані, невеликі цяти рум’янців виразно червоніли на білому змарнілому 
обличчі.
 — Море? — сказала вона повагом. — Ні, се мене Лізочка затягла сюди.
Тут я звернула увагу на тоненьку біляву дівчинку-семилітку, дочку сусідки Алли Михайловни. Я знала сю дівчинку. 
Мати її була учителькою і сливе по цілих днях ходила по своїх 
лекціях, а дівча, знудившись дома само, прибігало раз у раз до 
«тьоті Алли», що балувала його, цукерками годувала і часто 
брала з собою на музику. Обидві дівчини, мала і велика, були 
між собою у щирій приязні, я часто заставала їх за розмовою 
або якою дитячою грою; в такі хвилини Алла Михайловна забувала свою «циганщину» і здавалася старшою подругою семилітки Лізочки, старшою хіба на два-три роки. Дівча почувало себе зовсім вільно в товаристві «тьоті Алли». От і тепер 
воно весело стрибало зо сходів на каміння, стараючись перескочити як можна більше камінів і вернутись на сходи, поки 
хвиля докотиться до берега. Жовті черевички і подол синього матроського убрання були вже зовсім забризкані водою; я 
звернула на се увагу Алли Михайловни.
 — А справді, Лізочко, годі вже тобі стрибати, та й взагалі 
тут вогко, ходім, — Алла Михайловна встала, — се добре, що ви 
прийшли сюди, може, я забарюся на місті, то попрошу вас одвести Лізочку додому, а тепер ходім в сад, противно тут, — мокро і гомін сей…
Ми перейшли через вулицю в сад. Там у той час було мало 
публіки, більше няньки з дітьми, найбільше їх було коло гімнастіки та гойдалки; туди ж побігла і Лізочка.
 — Ви, Алло Михайловно, збіраєтесь верхи їхати? — сказала я.
 — Ні.
 — А чого ж ви в амазонці?
 — Так, тепер мода гулять в амазонках.
Ми йшли з нею на головну стежку і вже проминули будку 
з музикантами, як вона раптом повернула назад до гімнастіки.
 — Лізочко! — гукнула вона.
Дівча підбігло до неї.
 — Слухай, Лізочко, іди, — Алла Михайловна говорила уривчасто, несміло, — іди на велику стежку, там… на довгій лавці… пан, читає газету… пан, ти знаєш… скажи йому, що ти… 
що ти тільки що була на гімнастіці і що… тьотя Алла з тобою… 
іди!
 — Алло Михайловно! — скрикнула я. — Лізочко, не йди! — 
Але дівча вже бігло швидко поміж лавками на головну аллею 
і не чуло мого поклику.
 — Алло Михайловно! — повторила я мимоволі з докором.
Панночка тим часом сіла на найближчу лавку і швидко-швидко збивала з-під ніг камінці хлистом. Вона густо почервоніла, але виправдовувалась:
 — Що ж я сказала? Я нічого не сказала… Лізочка його знає 
і сама підійшла б до нього…
Я вже мовчала і старалась не дивитись на її обличчя. За хвилину дівчинка вже бігла до нас.
Над морем 225
 — Ну, що? — питала її Алла Михайловна, забувши про своє 
збентеження.
 — Нічого, — відповіла мала.
 — Як нічого? ти ж бачила пана? що ти сказала йому?
 — Я сказала, що я прийшла на гойдалку, і ви прийшли зо 
мною, що ви тут сидите.
 — Ну, а він що?
 — А він каже: «А, сидить? ну, добре, нехай сидить…» Потім 
взяв і пішов.
 — Куди пішов?
 — В курзал.
Алла Михайловна поблідла і глянула наперед себе широко 
розкритими очима; гнів і розпач одбивався в ніх.
Я послала Лізочку на гойдалку і почала вмовляти Аллу Михайловну йти додому, але вона не хотіла.
Згодом ми почули чиїсь кроки на стежці, закритій від нас 
кущами, і голос, що мугикав шансонетку:
C’est pas de la soupe ça,
C’est pas de la soupe ça.
 — Іде… — шепнула панночка і раптом випросталась гордо.
Справді, з-за кущів вийшов Анатоль і наближався до нас 
своєю недбалою походою; порівнявшися з нами, він торкнув 
рукою свою шапочку, кинув крізь pince-nez невиразний погляд на Аллу Михайловну і подався далі до брами. Через скілька кроків він знов завів:
C’est pas de la soupe ça,
C’est — du — chocolat!..
 — 
вийшов з брами на вулицю і зник у юрбі.
I Це не суп, це — шоколад! (фр.)
Алла Михайловна схопила мене за руку і здавила так, що я 
мало не скрикнула. Я глянула на неї: обличчя у неї було таке, 
що вона от-от мала заридати.
 — Алла Михайловна! схаменіться! ходім звідсі, ходім! — і я 
повела її в курзал, в уборну.
Там вона впала на канапу і спазматично заридала. Потім 
зірвалась, ухопила мене за руки і, стискаючи їх та припадаючи до мене, заговорила поміж риданням щось невиразне, як 
бред.
 — Так… так і треба… Ненавиджу… його… і себе… ой, болить, 
болить, тут болить… — і вона схопилась за груди.
Я дала їй води, переждала перший напад, потім порадила 
їй їхати додому, бо навряд чі могла б вона йти. Вона встала і подалась до дверей, однак спинилась, мов що згадала, підійшла 
до свічада, поправила волосся й ціліндра, попросила у мене 
мій вуаль, зап’ялась ним і тоді вже пішла. Я покликала Лізочку, посадила її в фаетон з Аллою Михайловною та й сама мусіла поспішатись додому, бо по набережній свистів вітер і розлютоване море кидало бризки дощем геть аж до магазінів на 
набережній. Але небо синіло, як і перше, і сонце вигравало гарячим золотом на заломах велитнів-хвиль. То була весела літня буря…
Тої ж доби увечері сиділа я собі дома і писала листи. Коли 
се хтось постукав у двері. Я не сподівалась нікого до себе в гості, думала, що, може, служниця хоче увійти, отже я промовила: «Зайдіть!», не покидаючи писання. Двері рипнули, але 
ніхто не ввійшов. Я обернулась. Дивлюсь — на порозі стоїть 
Настасья Ільїнішна!
 — Настасія Ільїнішна! ви? що? Може, з панночкою не 
гаразд?
 — Ох, не гаразд, не гаразд, баришня-голубушка! Я вже й не 
знаю, що се таке? вчора ще були зовсім здоровенькі, а сьогодня 
головка ранком заболіла. Я казала: не йдіть, панночко, на музику, вітер, ви нездужаєте. Так де ж тобі — не слухають. А тут 
ще та Лізка причепилась… От і біда. Ах, «грехи»!..
 — Що ж, Алла Михайловна дуже слаба?
Над морем 227
 — Лежить; дохтор був, сказав лежати… А я до вас, — тут стара вклонилась мені, — Алла Михайловна просять до їх «пожаловать». Сами ж вони тут, — ні поради, ні розваги, що з мене, 
дурної, за порада? Я і то «голову потеряла».
Бабуся почала втирати очі хвартухом.
 — Не журіться, може, воно ще й не так погано, як здається, — потішала я стару, збіраючись тим часом йти з нею.
Всю дорогу, поки ми їхали, стара охала та бідкалась. І панночки їй шкода, і страшно, що «папаша й мамаша» скажуть, 
чом «не досмотрела дитё».
Аллу Михайловну я застала в ліжку, в тій хаті, де колись ми 
з нею міряли блузки. Тепер мені, при вході в хату, найперше 
кинувся в вічі образ, великий, у золотій шаті, і лампада перед 
ним. Раніш я його там не помічала. Алла Михайловна лежала 
розметавшись, чорне волосся густою сіткою вкривало білу подушку, очі горіли, обличчя палало, з одкритих уст виривалось 
коротке; хрипле, часте дихання.
 — Ах, ви прийшли! — привітала вона мене і простягла мені 
свою гарячу вогку руку. — Скажіть мені, порадьте, що мені робить? Я пошлю мамі телеграмму, нехай приїде, а то що ж се 
таке? я тут сама, я хвора, я, може, умру…
Голос у неї ослаб, став тихий, тоненький, немов дитячий. 
Видно було, що вона дуже перелякана, але прихід свіжої людини мовби додав їй трохи охвітности.
Я запевнила її, що вона зовсім не має дуже слабого виду, 
відрадила посилати телеграмму; стала розпитуватись, які 
ліки порадив доктор і що їй звичайне роблять в таких випадках; поклала їй на голову компрес. Вона потроху заспокоїлась, 
наказала Настасьї Ільїнішні дати мені чаю, потім взяла мою 
руку і притулилась до неї гарячим обличчям.
 — Знаєте, я не думала, що ви «такая милая», у вас такий часом бував неприступний вид. Не спорьтесь, я знаю, я вам часто здаюся дурочкою; що ж, се не дивно…
Я просила її залишити такі розмови і не турбуватись.
I Завітати. — Л. У.
 — Ні, ні, я не турбуюсь, — відмагалась вона, — я хочу вам 
сказать, що я зовсім почуваюся з вами вільно. Я і в Москві знала таких, як ви…
 — Яких же се «таких, як я»?..
 — Таких… Иначих, ніж я… Тілько вони всі якісь непривітні, з ними холодно, вони говорять, немов жалуючи своїх слів, 
так, мовби їм шкода «метать бісер». І все кудись спішаться, все 
їм ніколи…
Я усміхнулась:
 — Ну, то я не така, бо я нікуди не спішусь і часу у мене більше ніж треба.
 — Ах, я не об тім… — вона одкинулась на подушку, закрила очі і замовкла, потім через хвилину знов почала: — Знаєте, 
одна моя кузіна ходить на фельдшерскі курси…
Мені здалось, що се вона почала впадати в непам’ять, але 
вона була притомна.
 — Ся кузіна вмовляла і мене вступити на курси, каже, що се 
інтересно: наука, товариство, кружки… Папа і мама позволили б, тепер навіть мода, наприклад, коллектівні курси (фельдшерскі, то ні…). Ну, я пробувала, достала программи, але се 
так нудно, я нічого не розумію, я не звикла учитись. Я ще дурнішою здалась собі, як глянула на ті программи… Ні, з мене нічого не буде… От мені мама каже: «Займись музикою». Ну, що 
з того? У мене сестра консервато́рка, мучилась, мучилась, виламувала пальці і всім життя труїла своїми вправами, а тепер 
навіть не грає, — вийшла заміж… Чому ви чаю не п’єте? Няня, 
дайте варення!
Після чаю вона знов вернулась до своєї теми.
 — Кажуть, я егоїстка… Правда, я можу робити тілько те, що 
мені приємно. Тілько я часом не знаю, що́ власне мені приємно… Я б хтіла знать, чи то всім буває так нудно і противно, як 
мені?.. Ви, певне, думаєте, що се я химерую через те, що… ви 
знаєте, про що я натякаю… тілько я і без того часом так думаю… А що до того, то мені тільки досадно на себе: я поводилась, як дурна «девчонка», і він може подумати, ніби я справді 
за ним гину, а мені «наплевать»!
Над морем 229
Се був перший різкий вираз у неї за весь вечер.
 — Алла Михайловна, — перебила я її, — я думаю, що вам 
шкодить так багато говорити, може б, ми краще почитали 
що-небудь?
 — Ну, добре, — згодилась вона, — он там на столику новий 
роман Gyp, я недавно купила, ще й не читала.
Я взяла ту книжку: «L’amour moderne», здається. Книжка була маленького формату, видання гарненьке, з тонкими 
малюнками, на обложці в червоному тоні якісь фігури, ледве 
прикриті серпанками, у викручених позах, з дикими виразами, так, немов вони кудись женуться несамовито чи корчаться в танці св. Вітта.
Я почала читати книжку вголос. Французькі каламбури, коротенькі розмови, ексцентрічні афорізми, описи, повні тонкої розпусти думки і фантазії чеплялись одно до одного, 
мов кільця на ланцюжку з барвистого паперу. При одній надто «ріскованій» сцені я глянула на Аллу Михайловну, — вона 
вже не лежала, як перше, з закритими очима, вона спіралась 
на локоть, підвівши голову, і дивилась на мене палко, розширеними очима, затримувала дух, ловлячи кожне слово роману 
з жадібною цікавістю.
 — Ну, чого ж ви спинились? — прикро обізвалась вона, коли 
я зробила паузу.
 — Я думаю, на сьогодня годі, — сказала я, закривши 
книжку.
 — Е, ні, читайте, читайте, се так інтересно! як вам не сором — на самому цікавому місці взяли і покинули!
 — Мені здається, се вам дражнить нерви, а ви ще слабі. 
Нема у вас иншої книжки?
 — Єсть там, на полиці, тілько то все старі, читані.
Я розглянула книжки, все більше французькі: «Demivierges», «Contes jaunes», «Pour lire au bain»…, Були і русскі «Рассказы» Лейкіна, романи Ясинского…
I «Новітнє кохання» (фр.). 
II «Напівдіви», «Небилиці», «Для читання у ванній» (фр.). 
 — Се у вас із дому сі книжки? — спитала я.
 — Ні, се тут, в Ялті…
Я завважила на деяких книжках помітку: Anatole В…
 — Так не будете далі читати Gyp? — допитувалась Алла 
Михайловна.
 — Ні, не буду. Може, ви позволите принести вам завтра яку 
иншу книжку?
 — Иншу… яку ж?
 — Не знаю ще, яку-небудь спокійнішу.
 — Я не люблю «добродетельных» книжок pour les enfants 
sages!
 — Ми виберем що-небудь без «добродетели и порока».
 — Ну да, больничну літературу, для сухотників. Що ж, мені 
се якраз до речи…
Вона починала капризувати.
 — Як хочете! — сказала я. — Будем читати Gyp’a, тілько вже 
не сьогодня. Вже пізно, вам спати пора, та й мені буде страшно йти додому. Добраніч!
Я одяглась, попрощалась і подалась до дверей. Алла Михайловна завернула мене:
 — Ходіть сюди. Ви сердитесь?
 — Запевняю вас, що ні.
 — Quelle cachottière! Ну, добраніч… Принесіть завтра 
книжку, будем читать, — вона усміхнулась і слабо стиснула 
мою руку.
Коли я прийшла другого дня, Алла Михайловна лежала ще, 
але не в ліжку, а на кушетці, одягнена в довгий сіро-блакитний пеньюар. Обличчя у неї було свіжіше і погляд спокійніший.
 — А що, принесли книжку? — зустріла вона мене.
 — Принесла.
 — Яку?
 — Тургенєва.
I Для гречних діток (фр.). — Л. У.
II Що за скритниця! (фр.) — Л. У.
Над морем 231
 — А, Тургенєва… — протягла вона апатично.
 — Простіть, справді, я повинна була б думати, що, може ж, 
ви його недавно перечитували.
 — Перечитувала? Ні, я його не читала. У нас «классіків» 
проходили тілько до Пушкіна. Правда, в хрестоматії було 
там щось, «Бежин луг», здається, і ще не пам’ятаю що… так, 
дитяче… А се, що ви принесли, інтересне?
 — Не знаю, як вам здасться.
 — Ну, читайте, побачимо.
Я розгорнула книжку і прочитала епіграф.
Счастливые годы, веселые дни,
Как вешнія воды, умчались они…
Алла Михайловна поправила подушку і лягла вигідніше.
Прочитавши перших дві-три сторінки, я спинилась, щоб 
одвести голос, і почула голосне мірне дихання Алли Михайловни, — вона спала, підклавши руку під щоку; з-під подушки 
виглядала клинчиком червоняста обложка «Amour moderne»…
Алла Михайловна швидко поправлялась, тілько ще не виходила на місто. Вона частенько присилала мені записки, просячи 
одвідати її. В записках завжді були скарги на несвітську нудоту, і справді видко було, що панночка нудилась: в рухах її пробивалась апатія, в голосі нервність. Розмова її часто переривалась позіханням. Часто ми просиджували цілі години мовчки 
над яким-небудь шиттям. Навіть в убранні Алли Михайловни 
з’явилась недбалість, вона все більше ходила в пеньюарі і покинула завивати волосся.
Тим-то я трохи здивувалась, коли застала її одного разу перед свічадом, чепурну, завиту. Вона припудрювалась, повертаючи голову то в сей, то в той бік, як горобчик.
Побачивши мене, вона схопилась і жваво покликнула:
 — Ах, «милая»! от добре, що ви прийшли, я вам покажу свої 
обновки! Се мені мама прислала сьогодня. Дивіться! Та де ж се 
вони? Настасья Ільїнішна! Десь чорт ухопив мої обновки!
 — Ну, ну, вже знов споминаєте погань, прости Господи! — 
воркотіла бабуся, але видно, що вона тішилась поворотом доброго настрою у своєї панночки.
Настасья Ільїнішна дістала з комода старанно зложені речі: 
блузки, стрічки, кружево, новий купальний костюм і т. ин. 
Алла Михайловна тішилась тим усім, як дитина.
 — Ах, просто Москвою запахло! Се все з Кузнецького Моста!.. І якби ви бачили того, хто привіз цеє все!
 — А хто ж привіз?
 — «Маліновый чертёнок»! — панночка залилась сміхом. — 
От не сподівалась я його тут бачити і, правду кажучи, було 
зовсім забула про нього. Я його знала юнкером, такий він був 
незграбний, смішний, на устрицю похожий. А тепер — дивлюсь: гвардеєць, форма «с иголочки», fichu turlutu-tu! Куди, 
куди! Мені тільки досадно, що він мене застав такою шлиндою, в капоті, нечесану. Ну, нічого, він ще зайде за мною, щоб 
іти на лотерею, тут ми йому не ту музику покажем! — вона 
моргнула і знов засміялась.
Я завважила їй, що давно вже не бачила її такою веселою.
 — А що мені? Не жалобу ж мені надівати. Plaisir passé, joujou 
cassé! Будем клин клином вибивать.
Эх, жги, говори, говори!
Ух!.. Скажіть, ви були коли-небудь закохані?.. Ха-ха-ха! Як 
ви зараз їжаком настобурчуєтесь! Ха-ха-ха, як се забавно… Ну, 
то скажіть принаймні, які вам більше подобаються, брюнети чі блондіни? Мені блондіни — тепер!.. Слухайте, чого ви на 
мене так дивитесь?
Я не знала, що їй сказати, і мовчала. Алла Михайловна 
насупилась.
 — Я бачу, що вас шокірують мої манєри. Що ж, я не англічанка і — не риба. Тілько вже й я не знаю, чі то дуже ввічливо 
показувати людині, що вважаєш її «блаженненькою».
I Нетіпанкою. — Л. У.
II Минула втіха, зламана забавка! (фр.) — Л. У.
III Ідіоткою, дурноватою (народній московський вираз). — Л. У.
Над морем 233
 — Алла Михайловна, — запротестувала я, але вона перебила мене:
 — Ах, нема чого, краще «на чистоту». Я не така дурна, теж 
розумію. І, правду кажучи, мене начинає дражнити votre petit 
air de soeur grise.
 — Алла Михайловна! — почала я, і мене саму вразив різкий 
тон голосу мого. — Я, властиве, не розумію, чого вам треба від 
мене?
 — А того, що я ненавиджу скритності і контрадансів. Я була 
з вами така щира.
 — На те була ваша воля…
 — Себто ви хочете сказати, що мене ніхто за язик не тяг… 
Але я була така одинока…
 — Себто «на безлюдді»? Ну, значить, ми поквітались 
компліментами.
Я чула, що трачу владу над своїм голосом і тоном.
 — Не в компліментах діло… Я тілько хочу, аби ви знали, що 
я помічаю, як ви корчите з себе miss Forster.
 — Що таке?
 — Так, здається, звалась та англічанка, що поїхала до 
якутів? «Утешительница прокаженных»! Вона ще в Москві 
гроші збірала на церкву для їх. Напевне, і вона їм духовно-моральні книжки читала… Все ж таки нехай і вони послухають…
 — Коли не заснуть! — перебила я.
 — Именно, коли не заснуть! — підхопила Алла Михайловна. — Що ж робить, «куда нам, дуракам, чай пить»! Море, поезія, природа, ідеї…
 — Ми з вами, скілько пам’ятаю, ні про які ідеї не говорили.
 — О, звичайне! «Не мечите бисеру перед свиньями!»
 — Або, як у нас кажуть: «Шкода мову псувать!» — зірвалось 
у мене.
 — Что вы?
I Ваша міна сестри милосердя (фр.). — Л. У.
II Міс Форстер (англ.). 
Я не повторила і спустила очі додолу, бо чула, що у мене 
був «темний погляд», повний непримиримого, фатального 
антагонізму…
В сю хвилину в сусідній хаті почувся чийсь голос і бренкіт 
шпор.
 — До вас гості, — сказала я, — прощайте.
 — Прощайте! — відказала Алла Михайловна і повернулась 
до свічада.
Я вийшла. Проходячи сусідню хату, я побачила молодого 
офіцера в гвардейскій формі; він стояв коло вікна, заложивши 
руки за спину, мені видко було тілько його потилицю з проділем. Він оглянувся на мене, але зараз же повернувся знов до 
вікна.
Прудкою ходою пройшла я через сад і подалась вулицею 
навмання, сама не знаючи, куди я йду. Мені було досадно і на 
себе, і на Аллу Михайловну; ся розмова лишила в мені якийсь 
гіркий несмак; але миритись, брати назад свої слова у мене не 
було бажання. Те, що межи нами зайшло, не було непорозумінням, я се почувала, мені тільки хотілось, щоб воно скоріше 
стало пережитим і забутим фактом.
Блукаючи вулицями, я дійшла до мійського саду. Там, коло 
брами, висіли аннонси про лотерію, що мала відбутися того ж 
дня тут у саду. Публіка вже сходилась, і музиканти сиділи на 
своїх місцях в оркестровій будці. Я й собі замішалась у щільну 
юрбу, — хтілося розбити чим-небудь свої враження.
В саду було тісно. Ятки, побудовані навмисне для лотерії і добродійного базару, звужували і без того не дуже широкі аллеї, люде ходили парами і гуртами, штовхаючи мимохіть одні одних. Юрба розбила ногами грубий морський 
пісок, так що жовтувата курява здіймалась в повітрі і колихалась над головами в яскравих капелюшиках, в ясних шапках та брилях і в чорних ціліндрах. В аллеях було душно, хоч, 
властиве, спека вже спала, бо сонце схилялось за гори. Дух від 
квіток, пахощі від туалетів і хусточок, газ від фонарів, що сьогодня для параду були зарані запалені, пах кіпарісової живиці і курява, — все те мішалося і робило повітря важким, немов 
Над морем 235
напоєним хлороформом. І люде були немов наркотізовані, — 
вони ходили від ятки до ятки, брали білети, вибірали премії, 
обкидали один одного папіровою січкою, тими ялтинськими 
«конфетті», але все якось мляво, неживо. Инші сиділи на лавках, розглядали публіку, деякі дами були в діамантах, декольтіровані, мов на бал, з неймовірними куафюрами і капелюшами, вони робили жести, усміхались, але чогось здавалось, що 
то не живі люди, але воскові штучні фігури. Над усім панував 
якийсь примус, немов сон, так і здавалось, що от-от сі люди 
позіхнуть, протруть очі, здивовано глянуть один на одного 
і розійдуться. Але ні, музика вдарила, юрба стрепенулась, та 
не розійшлась, а тілько заходила швидче, папірова січка замигтіла барвистою метелицею, колеса з лотерійними білетами закрутились, як млинки, гамір людських голосів змагався 
з музикою. Стало ще тісніше, якось паморочно… Я сіла на перше місце, яке трапилось. Коло мене сиділи якісь дами, одна 
в жовтогарячому убранні, і волосся у неї було подібної барви. 
Поруч із нею був пан, — то був Анатоль. Дама голосно з ним 
розмовляла по-французски грубим контральто, з вульгарним, 
але чисто французским акцентом, називаючи свого кавалера 
monsieur Toto. Вона заставляла його купувати лотерійні білети, квітки, скойки і т. ин. у кожної панночки, що проходила 
з кошиком або з колесом повз нашу лавку. Monsieur Toto купував білети, і квітки, і скойки, але мав при тому досить маркітну міну…
Від брами до павільону з музикою прибували все нові гурти 
людей. В одному гурті блиснули ясні ґудзики та еполети і залунав дзвінкий сміх. Я одразу пізнала сміх Алли Михайловни. Вона йшла під руку з гвардейцем, убрана в блакітну прозорчасту сукню, на голові мала білий капелюшик, легкий, мов 
пушинка. Очі у обох грали, усміхи цвіли. Офіцер ніс у другій 
руці її білу пелерінку і злегка помахував нею, він теж усміхався і заглядав їй в очі; вона часом спинялась, віддалялась трохи від свого кавалера, з веселим сміхом одхиляла голову, її 
I Мосьє Тото (фр.). 
струнка постать колихалась, потім вона з грацією котинятка 
знов наближалась до нього. Видно було, що вони вже добре познайомились і порозумілись.
Проходячи коло Анатоля, вона підвела голову і глянула 
на нього, згорда прижмурившись. Анатоль поспішно зняв 
шапку.
Гвардеєць нахилився до Алли Михайловни, як видно, щось 
питаючи.
 — Ні, я не знаю сього пана, він, певне, помиливсь, — відказала вона голосно, хитнувши головою, так що блакітні високі 
квітки заколихались на капелюшику.
Пара проминула, за нею ішли другі пари, з подібними жестами, з подібним сміхом… Часто сміх той перебивався кашлем, а очі світились і обличчя палали — може, від веселощів, 
може, від задухи, а може — від сухот? Се ж була курортна публіка. Вона прибула сюди, щоб залишити морю і горам свої 
болі, щоб визволитись від своїх недугів. Чи визволиться ж? 
і що визволить її?
Я протовпилась крізь ту щільну юрбу і вийшла на набережну, потім на сквер. І там було людно, але вже не так тісно, як 
у саду. Свіжий вітрець подихав і коливав біля причалу човни 
з вітрилами. По затоці снували байдарки, оддалік біліли фелюки, мов зграя лебедів, тихо плинучи вгору до горізонта, немов розтаючи. І мені забажалось поплисти за ними услід.
Я найняла собі човна з вітрилом.
 — Куди ж правити? — спитав гребець.
 — Просто так, — і я показала рукою на горізонт.
Вітрило надулось, хвиля загомоніла, і човен помчав прудко, мов чайка морська; перелетів затоку, поминув мол і загойдався широкими розмахами. Се ми виїхали «на чисте», як кажуть моряки. Править не треба було: вітер і хвиля гнали сами. 
Човен то здіймався високо, то спускався низько, мнягко і лагідно перебіраючись з хвилі на хвилю. Я дивилась на берег, 
на місто: за кожним рухом човна воно немов коливалось, так, 
I Турецькі кораблі. — Л. У.
Над морем 237
мов посилало прощання. І сонце прощалось: від берега бігли 
до нас червоні тремтячі стрічки, вони миготіли, мов язики пожежі, на темних зелених хвилях. Вкупі з ними тремтіла і тінь 
від узгір’я, вона немов доганяла нас…
Я довго зоставалась на морі. Вже й смеркання згасло і темна 
ніч розкинула своє шатро над морем.
 — Темна ніч — море буде горіти,
 — сказав матрос.
І справді, за стерном затремтіла блакітна фосфорічна смуга, весла кресали огонь. Я набрала рукою води, підкинула вгору, і блиснув фантастичний фонтан холодного вогню. Дельфіни плескались, збивали на чорній воді гейзери світла. Летючі 
зорі падали в море. Берега було не видко в темряві, тілько далеко-далеко горіла громадка вогнів, мов стожар. Глибоке небо 
немов промовляло до моря огнисті слова, а море співало урочистій ночі свою могутню, величну, вічну поему.
19.ХІ.1898. Київ
I Горінням моря матроси в Криму звуть відомий феномен фосфоресценції моря. — Л. У.