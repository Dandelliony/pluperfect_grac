ДРУГИЙ том*
ОТЕЦЬ СОЙКА ДІЄ
Сьогодні ніччю спав перший морозяний сніг і лежить тепер тонкою пухнявою на цілому довкіллі: на спадистому забудованому склоні новоклимівського двора, на стрімких крівлях резиденції й малої плебанії, на широкій дорозі з двора, позначеній поранковими слідами коліс. Коли захмарений погляд отця Михайла Сойки вибігає крізь вікно Цвеневої кімнатки з малої плебанії, на високих оплітках проти вікна натикається він на снігові налітки, на пухкі сухі одуванці, що купками обсіли горішні виступи в’язкого вориння. Вершки тих одуванців рожевіють осяяно, а їх прозоре нутро тремтить мініатюрними рухами, в яких учувається молодий день, грудневий морозяний ранок, що встає праворуч, за садами. І хоч у нинішньому пробудженні отця Сойки було щось із чіткої, холодної прозорості цього грудневого ранку; хоч узагалі є деяке, глибше споріднення між сухою, студеною, колюче розрахованою активністю сойківської істоти й щімким, колючим рухом снігового покрову на землі; й хоч день свій сьогодні, перший початок цього дня отець Сойка мав нагоду стрінути з надійним розрадуванням («не вмер, Текле, Гайдук, — вівця вкотилася!»),— у цей мент, як погляд його стикається з рожевим поглядом дня в одуванцях, нутро його подібне радше до непроглядного крутежа, до несподіваного вибуху гарячої нічної грози, що, здавлена страшним зусиллям волі, пробирається рідкими рефлексами в твердих зало-маннях лиця. Злігши на стіл грудною кліткою, заслуханий і водночас повний злісного неспокою, кидає отець Сойка коротко, крізь зуби:
— Говори, Цвень, говори...
І коли Цвень, тремтюча, мишка, в шугастих, по-миша-чому бистрих словах розказує про вчорашню мандрівку червоного Стельмаха по околишніх селах, і коли старий Гелета, втягнувши голову в плечі, хрипить у віхті вус: «Готується комуна...»,— крізь увесь скажений вибух своїх переживань отець Сойка чує з чудною ясністю, як живо, як міцно, кровно й м’ясисто, як певно й просто сидить у ньому колишнє слово про бога й комуну, почуте від отця Льотті. Чи тільки від отця Льотті? Очевидно, не тільки. Чотирнадцять літ тому, на тиждень перед його від’їздом з Рима, слово те вибухнуло з його власного нутра, коротке, нагальне, чітке, як короткий, нагальний, жагуче, гнаний груповим сойківським інстинктом, був історичний досвід, що його осягнув молодий Сойка під проводом веселого прелата. Чотирнадцять літ тому! Спершу навіть не усвідомлював собі тоді молодий Сойка, скільки в тому його вибуху було зі справжнього, обдуманого переконання, а скільки з підступної, родової, по-сойківськи розрахованої наміреності: осліпити всемогутнього отця Льотті незвичайністю аргументів, приглушити його жахливістю перспектив і вкінці вихопитися з закинутих на Сойку сітей римської «Пропаганди» й місійної неволі. І тільки коли отець Льотті притакнув тому слову, методично й упевнено («маєте слушність, мій сину, така дилема стоїть дійсно перед людством»), молодий Сойка принишк несподівано й заслухався в себе самого з трохи тривожним очікуванням: — чи було так дійсно? — Очевидно,— було так дійсно. З блідих, риб’ячих, поведених тонкою посмішкою очей прелата Льотті глядів на нього досвід тисячоліть, професійний, жрецівський досвід у справах бога й людей, а в його власному нутрі говорив класовий інстинкт, якому трудно було не вірити. Було так дійсно, про це остаточно переконався Сойка протягом чотирнадцяти літ своєї церковної й позацерковної практики, в якій завершилося вкінці його свідоме, сойківське настановлення на світ і людей. Були то роки, впродовж яких у досвіді Сойки відбувався двоякий процес, два різні, однобіжні процеси.
зв’язані з собою нерозривно, як світло й його заломаний відблиск, як предмет і його подоба: з одного боку, його власний, унутрішній ріст, у якому колишнє льоттівське слово про комуну розгорталося в його нутрі, обростало новим досвідом, ставало вогнем його крові, пекучим, загостреним гаслом його активності й боротьби; з другого боку, об’єктивний розвиток, що відбувався в зовнішньому світі, бурхливий, революційний процес, що в ньому все людство йшло назустріч практичному, трагічно для сойківщини загостреному розв’язанню дилеми:
бог або комуна.
Бог — це була вічна незмінність, абсолютна постійність і непорушність, що в дочасному світі мала для себе відповідник у незмінності й непорушності основних засад і форм людського життя, основних дібр і цінностей, що здобували собі освячення в святих намірах божих;
бог — це були абсолютний спокій і лад, абсолютне уз-гіднення всіх суперечностей і спротивів, досконала й незмінна гармонія, що знаходила свій відгук у законності дочасного буття, в домаганнях суспільного порядку й спокою, в наказах земної влади, що силою законів і натиску вгортала людські незгідності в границі порядку й спокою;
бог — це було найдосконаліше щастя й добро, найвища й оконечна мета, що в її обличчі марніли й никли всі болі й терпіння цього світу й що на лоно її переносилося остаточно заспокоєння всіх земних потреб і недостатків, усіх соціальних нерівностей і тягарів, усіх несправедливостей і крив[д]... І це було щось для Сойків:
незмінність і непорушність основних форм і засад людського життя («все були бідні й багаті», «приватна власність є свята й невідлучна від людської природи»); порядок і спокій, як головні вимоги братніх взаємин між людьми, як передумови розумного облегшення всіх соціальних нерівностей і тягарів («блаженні ті, що творять спокій, бо вони синами божими назовуться», «наперед успокоєння, потім реформи»); похвала терпіння, злагіднення всіх земних болів обіцянкою блаженства на другому світі, перенесення всіх соціальних порахунків з землі перед обличчя найвищого судді («хто терпен, той спасен», «мені лишіть відплату, й я віддам», «протився злому; але хто вдарить тебе в твоє праве лице, настав йому й друге; і хто схоче судитися з тобою і взяти в тебе сорочку, віддай йому й верхню одежу»),— пробії—це було щось для Сойків, це
було як земля для сойківських ніг, як повітря для їх легенів, як світло для їх очей! Це був бог,— а комуна?
Комуна — навпаки: вічна змінність і рух, невпинне виявлення й діяльне, революційне розв’язування всіх суперечностей, принципове перенесення всіх людських цілей і завдань, як і всіх соціальних вирівнянь і порахунків сюди, на земну твердь; і міцний, не по-людськи майже гордовитий постулат: щоб тут, на землі, задоволити всі потреби й вимоги людини, заспокоїти всі її болі й терпіння, тут, на землі, зробити людину вільною й досконало щасливою;
комуна — змій, що простягає людству солодкий овоч знання й радості, й якщо є він водночас овочем загублен-ня й смерті,— чи для всіх? — не для всіх, отче-прелате, не для всіх.
Комуна — смерть для сойківщини!
Це знає отець Сойка.
І тому в цьому саме широкому, не по-сойківськи наче розпливчатому, а як же болюче для Сойків загостреному кличі:
— щоб був бог і не було комуни! —
в цьому трагічному для них постулаті виразився в отця Сойки весь важкий зміст його життя, цілий глузд його жагучої, окупантською сойківською жадобою смагної діяльності.
— Щоб був бог!
Ніхто так, мабуть, як Сойка, не відчував універсального, історично значучого характеру цього клича. (Йшло тут про долю світу,— це було йому відоме.) Але ніхто теж, як Сойка, не чхав би так легко на цю універсальність, як і на всяку іншу, коли б вона не спливала в кабзу Сойків дзвінкою, дрібного в порівнянні зі світом, але доступною для дотику монетою, коли б не те, що в виконанні або в запереченні цього універсального клича містилася водночас майбутня доля сойківщини, всіх Сойків: на Калдубах, на шляхетній Климівщині, на лісистій, гомоном тартаків розгойданій Коропцівщині.
Сойка є Сойка! Розгін і сила його ідей вимірюються хитаннями його поточного прибутку. Й коли той прибуток є смертельно й назавжди загрожений й тільки універсальне потрясения світу могло би спинити його загибель, тоді лише Сойка підноситься до верхів світу й, узявши в своє посідання його проблеми й кличі, наповнює їх своєю універсально
 розширеною тривогою: за проценти, за межі, за мірчуки по гомінких млинах.
Був такий час, що, працюючи під рукою отця Льотті, молодий Сойка тримав чуткі долоні на подіях і проблемах, що потрясали світом. Усіма властивостями своєї душі надавався, здавалося, Сойка якнайкраще до цього завдання: як жадною, захопливою, гостро пронизливою активністю свойого інтелекту, так і не менше, — коли не більше, — жадною, ненаситною, вічно діяльною загребущістю своєї волі. А проте, навіть у хвилинах найвищого піднесення думки, коли вдвох з отцем Льотті вони ширяли понад обмеження століть і країв, душа молодого Сойки, як душа найглухі-шого подільського селюха, була не більш як посудина, в якій шумів подільський ярок, червоніючи кам’янистими берегами (золото— не камінь, півсотки кубічний метр), або золотився пшеничний ланок, скапуючи в кабзу зерном, як рентою.
А от сьогодні, чи не здається якраз навпаки? Сьогодні, чотирнадцять літ згодом, коли отець Сойка витискає з купця ціну на новий збір пшениці-климівки («я не спішуся, пане Блюм, цілий світ спішиться наперед, як у пропасть, а я не спішуся, витримаю»); або коли передає Цвеневі нового стадника до расової коров’ячої обори («що за голова в нього, які крижі; то є раса, Цвень, раса є грунт, расою переб’ємся й здобудем світ!»); або коли приймає зголо-шення на заповіді від молодих майбутніх новоженців («зі-стаєшся при батькові, Василю? — І добре робиш. В’яжеться не тільки чоловік з жінкою, а грунт з грунтом... Грунт до грунту — то сила... Не хочу я мати дідів у селі... Тільки сильним помагає бог»), у всіх тих дрібних випадках його буденщини, як у цілій його щоденній життєвій практиці, крізь поволоку розрахованої діловитості пробивається на-зверх ніби присутність чогось незвичайного, великого, важного, й у цілій поведінці отця Сойки є щось таке, ніби ті дрібні події його дня:.ті заповіді куркулят, та нова ціна на пшеницю, новий стадник у дворі,— були тільки дрібними, незв’язаними для ока актами одного таємного обряду, ніби це були поодинокі, розірвані для слуху слова одної загальної молитви, в якій скупчувалися сили задля спасения світу.
Це було власне те, що чутка на синове поведения Сой-чиха-мати з турботною шанобою вловлювала як присутність особливих, таємних, позасойківських наче завдань у вчин
ках сина, а що сам отець Сойка іноді переживав як піднесення до найзагальніших питань світу, як свою покликану участь у розв’язанні проблем і кличів, що таким чи іншим вирішенням своїм вирішать долю світу.
А проте — тут і там: Сойка є Сойка. Коли є мова про всесвітнє: світ є для Сойки тільки великі Калдуби, міжпланетні простори — це велика Збруч-річка, на якій управляється дохідне пачкарське ремесло; а якщо піднімаються універсальні проблеми, чи не йде в них остаточно про те, щоб запевнити збут сойківській пшениці-климівці, або підняти рентовність нових грунтів, у яких передчувають майбутні каменоломи?
Так це все переживає отець Сойка. І коли вкінці показується, що, рішаючись на службу богові, він пішов за мудрим покликом найчуткішого сойківського інстинкту; що в нетрях релігії лежать і збираються сили, які найуспішніше можуть бути зужиті на вирішення болючої дилеми: бог або комуна (бог — світло сойківських очей, повітря для легенів!), — Сойка є гордий за свій нюх і службі богові віддає всю свою майстерну, розраховану вмілість, увесь свій хижацький запал, усю ненаситну, племінними сойків-ськими інстинктами смагну активність.
Які є головні напрямні поточної практичної роботи отця Сойки в його церковній службі?
Вся духівницька, як і вся інша зв’язана з нею щоденна діяльність отця Сойки пробігає на тлі одного, загального, спільного для всіх поодиноких його вчинків почуття, приємного позитивного почуття, з якого між іншим виростає значна частина його ніби незламної впевненості й безпеки в поведінці з людьми; є це почуття приналежності до великої, зімкнутої спільноти фахівців у божих справах, яке в нього виникає зі свідомості, що в кожній хвилині його духівницької практики, по всьому земному глобі, тисячі тисяч професійних жерців: від блискучого в своїй теологічній в’юнкості отця єзуїта до напівдикого бушменського шамана, від майстерно вкладеного в високу ліберальну культуру англіканського пастора до епілептичного лапландського знахаря-чаклуна, в одному загальному зусиллі, тисячками різних доріг усі прямують до здійснення одного, спільного для всіх жерців клича:
— щоб був бог!
У самого отця Сойки те плідне в своїх наслідках почуття загострюється ще свідомістю, що належить він до найкращої з відомих у світі спільнот жерців-чаклунів, до могутньої католицької церкви, яка в своїй духовній практиці з’єднала найдобірніший досвід усіх історичних релігій, а голошену святість і правдивість свою окружила такою ве-селчаною млою тонких аргументацій, що найпроникливі-ше око спиняється перед нею до часу, як перед найсубтель-нішим сплетенням краси й логічності. Чи не було так, що й сам Сойка дав себе на хвилю осліпити тій переливній- грі аргументів, коли слідив її в шляхетній системі янгольського доктора, святого Томи з Аквіну? Було так дійсно, але й так, що він проглянув ту мистецьку імлу наскрізь, що вглибився в істоту релігії, наскільки це було потрібно для його сойківських інтересів (—що таке бог?»—це значить: «що можна з цим зробити?») і що в зв’язку з тим у тій найкращій спільноті жерців належав він до верстви шляхетних вибранців, які знали ціну привидам і що їх у своїй домашній сойківській мові, в протиставленні до сірої маси наївних божих слуг, називав він «майстрами в божих справах».
Сталося, що на одному з деканальних соборчиків, у дискусії над діяльністю Католицької акції в деканаті, отець Сойка виступив проти невмілих метод стосування тієї акції на селі, а один з прихильників тих метод, молодий целебс Благітка, спитав його у гарячій дискусії:
♦— які, на його думку, завдання має в сучасну хвилю свята католицька церква на селі?
И на це відповів отець Сойка спокійно:
— Будити бога в серці людей.
— Занадто загальне, від віків уже ставлене завдання, — перечив, заворушившись, отець Благітка.
— Всі важніші завдання святої католицької церкви є загальні і від віків, — сказав спокійно отець Сойка, байдужий на притакання, що піднялися довкруги.
Він дивився на приблідлого целебса, відкинувши голову, в глибині його широко розставлених одностайно сірих очей таївся холодний смішок, по-сойківськи колючий смішок, що часто з’являвся в його очах у зіткненні з сірою масою довколишнього рядового духівництва.
Отець Благітка мав слушність, — «Будити бога в серці людей», — це звучало надто розпливчато, ніби трохи поетично, не по-сойківськи, не чітко, скалькульовано. Але так це було тільки для інших. У розумінні отця Сойки й для нього самого мали ті поетичні слова зовсім дослівне, конкретне, майже технічне значення, так само як конкретне,
дослівне, чітке було для нього в свойому значенні те основне гасло жерців, що до його здійснення змагали всі церкви світу:
— щоб був бог.
Річ у тому, що бога не було. Таке — як знаємо, — було оконечне в теології, атеїстичне переконання отця Сойки. Бачили ми, як у свій час, у гарячому, настирливому, по-сойківськи розрахованому шуканні перебрів молодий Сойка всю майже доступну для людського знання дійсність у всіх її напрямках і вимірах, але не знайшов у ній нічого, крім одностайного у своїй істоті світу матерії, який виповнював усе, так що в ньому не було ніде точки зачіпу для потойбічності, ні місця для бога, ані якої-будь оправданої рації на те, щоб його припустити. Бо так само настирливо й докладно переміряв молодий Сойка все, що тільки теологічна думка, в межах розуму або почуття, зібрала й видала для обоснування божої дійсності; проте й тут не знайшов він розумної підстави для притакнення богові: ні в розумі, який у всіх спробах доказати правдивість божого існування заплутувався в сітках блудних логічних кіл, ані в містиці, яка, очевидьки, була тільки недугою почувань і в якій хоробливе, до екстазу доведене «піднесення духа» спліталося в одно з незмірним упадком людської істоти, з потопою розпусти й злочинності, яких подібність могла з’явитися тільки в божевіллям покривленому зеркалі людської уяви й волі. Чи мав молодий Сойка притакнути пустому слову святої теологічної догми? («Я є твій бог...») Сойка є Сойка! Сойка хотів знати, з ким мав до діла, коли йшов на службу богові. Й хотів бути майстром у тому знанні, як у всьому іншому. — Що таке бог? —це для Сойки значило: — що з тим можна зробити?—або певніше: скільки це дасть, висловлене в одиницях моргів, або кор-ців, або дзвінкої монети? Бог!—це було для молодого алюмна Сойки як новий, майбутній лан, на який могла піти жати жадна сойківська жниварка. Чи був хтось такий божевільний, що надіявбися переконати Сойку, щоб жав він у фікції, навіть коли б це була божеська фікція? («Baa-res Geld!» * — пане боже»,— таке є принципове становище Сойки.)
А проте Сойка пішов на службу богові. І був майстром у тій службі. Чи не противилось цьому його основне атеї
* Готівка (нім.).
стичне переконання, як і його річове, практичне, на дотикальний прибуток скероване настановлення на світ? Навпаки; такий власне був остаточний, на калькуляції й історичному досвідові розвинутий ПОГЛЯД ОТЦЯ Сойки в тій справі: що тільки пізнавши фікційність божого існування, можна було єдино розумно й доцільно служити божій справі; й що тільки відірвавши релігію від неба й опустивши її на земну твердь, можна було поводитись у ній, як поводиться у свойому дворі досконало свідомий, на ясних дохідних калькуляціях школений господар-фахівець. Звучало це майже як парадокс; але, роздумуючи над історією католицької церкви, дійшов отець Сойка до переконання, що дійсно віруючі, осліплені своєю вірою отці церкви були несвідомим гальмом і перешкодою в розширенні віри; і що саме абсолютні безвірники на церковному престолі, великі папи-циніки, великі безсовісники доводили могутність церкви й віри до їх найбільшого розвитку й піднесення, до найтрив-кішого утвердження бога на землі. Й, розглядаючи смертельну силу небезпек, що насувалися в останній час (час кризи) на справи бога й сойківщини й свідомий того, яку великість захисту й оборони дає собою могутня спільнота церкви під розумним і вільним від фікції проводом, .отець Сойка проривається в бік божеської сили словами глибоко переконаної, хоч трохи забавної молитви:
— Дай нам, боже, великого безбожника на святий престол.
Колись, захоплюючись революційною вмілістю великого Тітта з Півночі, найбільшого між безбожниками, веселий прелат Льотті зітхав меланхолійно: — «Такого би нам папу в цей час!» — Чи не те — між іншим —мав тоді на думці отець Льотті?..
Річ у тому, що бог був. Такий був оконечний, на поза-теологічному досвідові й обсервації опертий погляд отця Сойки.
Свойого часу, ще під час побуту в Римі, розглядаючи з отцем Льотті різні способи існування ідей і їх систем, дійшов молодий Сойка до пізнання так званих ідей-фактів, думок, що незалежно від того, чи є вони правдиві, чи фальшиві, відповідає їм що в об’єктивному світі чи ні, ввійшли в свідомість людських мас, опанували їх, зробилися власністю мас, їх добром, їх абсолютом. Байдужі до того, притакує їм людський розум чи їх негує, вглибившись раз у психіку мас, врісши в їх тіло й розплавившись у їх крові,
як самі ті людські маси, стають вони матеріальною силою, фактами, стають дійсністю, що, раз пущена в рух, діє з усіма майже властивостями важкої, невичерпаною енергією наладованої матерії. Оставляючи на боці питання про їх слушність або фальш, — чи не вистане сказати про ті ідеї слушно: вони є?
Такою ідеєю-фактом, власне: системою таких ідей, які широкістю опанованих мас і глибиною свого вкорінення перевищали дотепер усі інші ідеї, бо віками вростали в нутро мас, бо зробилися теплом їх дихання й гарячим рухом їх сердець, — такою системою ідей-фактів є в очах отця Сойки кожна історична релігія. Очевидьки, — є вона системою ідей-фікцій, думок, яким не відповідає ніщо до них подібне у світі об’єктивних предметів; але, здійснюючись через широку людську масу, для якої релігія зробилась абсолютом, наділяє вона тією дійсністю всі порожні фікції, що становлять її склад: усі «другі», нематеріальні світи, що маячаться в її розбурханій уяві, всі чудні постаті, якими вона заселює ті світи, всі дивоглядні події, що відбуваються в її уявлених світах. У той спосіб, у нутрі людських мас, у голодному й стривоженому людському серці стають майже матеріальною дійсністю всі ті маячливі предмети, що їх через безглуздість їх і внутрішню суперечливість здоровий людський розум виключає з об’єктивного, матеріального світу. Так у вбогій і обмеженій людській душі підноситься сім хрустальних склепінь чарівного неба, розспіваного сьома хорами янгольських духів, просвітленого сьома степенями несказаного блаженства, що його дознають покірні й лагідні терпенники земного світу; так у тій самій душі відчиняється в один час скалиста пропасть пекла, вогняна челюсть, що дихає в людину чадним матеріальним вогнем, проймає її наскрізь полум’яними язиками, палить і переслідує в тяжких снах і наяву, запаюється страшними диявольськими машкарами в нетрях лісів і в безоднях, затягує у вічну загибель. І в той спосіб постає, стає майже матеріальною дійсністю спільний володар усіх релігій, усепри-сутній бог, пливка вогняна маса, що, втілюючись у найріз-ніші постаті: від статевого чоловічого органу, почитаного жінками з Бенаресу, до субтельної, безмежно одуховненої нічогості індуських аскетів, — заполонює собою всю істоту людини, кружляє полумінню в крові її вчинків і теплі її думок, проймає її потоками надземного щастя або нелюдського безмежного жаху, постає в ній пекучим бичем сум
ління й гарячою лоскітною принадливістю неба, вкладається в ній тисячами заказів і норм, осторог і обіцянок, манить її і заразом лякає жорстоко, приласкує і болюче карає, поки не зробить її безмовною посудиною своєї волі...
Було це незвичайне й захватне для отця Сойки видовище, як у перспективі віків та божа фікція обростала живим тіл'ом реальності, як, поставши в нутрі людських мас,* протиставилася їм з сирою впертістю дійсної реальної сили, усамостійнювалась й наповнялася особистою владною волею, як силою тієї волі оформлювалась і підносилась над своїм джерелом, як підбивала нові для себе землі й народи, як побільшувалась із тими підбоями й зростала в своїх власницьких, заборчих апетитах, насичувалась ненаситною жадобою й набиралася нестримного розгону, як, уміцнив-шись заздрісно на землі, простягала свої заборчі долоні в надземні простори,, покоряла під себе планети й сонця, неслася від світу до світу, загортала їх і увласнювалась на них неподільно і, гнана безграничною ненаситністю, ломила всі межі простору й часу й, розширившись заборчо на весь світ, оглядалася й утверджувалась оконечно: як величний володар світу, всевладний і неподільний окупант, всемогучий і всеприсутній пан, безмежний і вічний посідач, єдиний законний посідач, потужний космічний Сойка, дід Петро — сажневі плечі — великий Саваоф!..
Пробі й тисячу раз пробі! —це було щось для Сойків!..
І чи є щось у тому дивне, навпаки: чи не є ця річ натуральна, що молодий Сойка став фанатиком такого бога, глибоким і щирим його відданцем, фанатичним служебником його культу на землі? Був теж і майстром в цьому фанатизмі, як у всьому, за що коли-будь узявся в сойківсь-кому імені. Належало це до його сойківської, класової істоти, що під дотиком його рук усі живі й складні явища цього світу перемінялися в чітку й прозору схематику цифр («Ра-фаель?— П’ять тисяч фунтів стерлінгів! — як меду!»), на якій, як на протисонячній плахті хмар, усіма кольорами веселки грала принадна шкала можливого сойківського прибутку. Чи мала б бути від цього вільна жива божеська сила, коли раз стала об’єктом калькуляційної сойківської дбайливості?
В свій час на старинній підримській дорозі, в передвечірній розмові з отцем д’Есте, коли вперше над Римом пронеслися вістки про велику революцію в Росії, молодому Сойці проблиснула вперше свідомість можливої калькуляційної
 механіки божої сили на землі. Чи не було так, що бог здійснювався тільки через віру людей, що втілювали його в свойому серці? Отже, в механіці божеської сили одне віруюче людське серце було для отця Сойки рахунковою одиницею тієї сили, а сума всіх вірних одиниць, спаяна єдністю традицій й єдністю масової релігійної практики, становила всю актуальну божеську силу, була самим здійсненим богом на землі. Так, наприклад, сучасний бог католиків виносив більш трьохсот мільйонів «механічних божеських сил», а бог вимираючого індійського племені в лісах Бразілії клигав остатками неповної тисячки м. б. с. І так кожний прибуток нової людської одиниці в масі віруючих був зростом їх бога на 1 м. б. с., як і кожний відхід вірного, кожна його втрата через смерть чи через зневірення був частковою смертю цього бога на 1 м. б. с. І подібно всякий великий приплив і відплив віри в серцях людей був, очевидно, масовим зростом і відмиранням самого бога, його великим хитанням між смертю й буттям, а всяка ідея або рух між людьми, що ставили собі як ціль заперечити або знищити релігію, були водночас посягненням на реальність даного бога, на його дійсне, практично діюче існування на землі, взагалі існування.
І коли в наші дні, дні отця Сойки, піднявся могутній масовий рух, почала своє практичне здійснення ідея, що самою своєю істотою, в самій механіці свойого руху несла оконечну загибель усяким віруванням, несла смерть богові взагалі, чи не була тисячу разів слушна колишня відповідь отця Сойки блідому целебсові Благітці?— Будити бога в серці людей,— це, власне, було завдання, що виступало тепер у всій своїй конкретній, дослівній, гарячо кричучій гостроті, що повинно зібрати біля себе цілий глибоко потрясений інстинкт самозбереження святої церкви, цілу її майстерну, на тисячолітньому досвідові оперту технічну вмілість у справі людських мрій й людських душ.
Йшло прецінь про те, щоб бог був. У той час, як ліс твердих і впертих рук із низу підносився на те, щоб зняти з-над землі мрячну й роздмухану опону бога, коли на одній шостій земної кулі бог лежав уже на землі, порожній й плоский, як велетень-пухир, що з нього випустили дух, — чи не йшло в ті дні конкретно й кричуче дослівно про те тільки: —щоб він був? — (Щоб був бог і не було комуни, щоб у величній, трагічно для Сойків загостреній дилемі: бог або комуна — всі ясні, як і темні, всі взагалі доступні
для сойківіцини сили кинулися на здійснення одного, спільного для них гасла: бог!.. Бог—єдиний великий володар, нестримний окупант, неподільний і вічний посідач, могутній космічний Сойка, дід Петро — сажневі плечі, великий Саваоф!..)
Трудно сказати, скільки було в цьому племінного сой-ківського інстинкту, що діяв на дальшу мету, а скільки звичайної для Сойків, свідомої, на близький інтерес скерованої калькуляції, коли в практичній своїй духівницькій роботі молодий Сойка постановив зійти в найширші народні низи й як, зламавши всі перешкоди, по кількох літах тимчасової, сотрудницької служби опинився вкінці як парох (і дідич) у серці південного Поділля, в сусідстві старих сойківських гнізд, на старій Новоклимівській парохії, золотій климови-чівській дідиччині (тепер сойківській, на все, навіки сой-ківській, сойківській взагалі!).
Останню, трохи несподівану перешкоду знайшов молодий Сойка вже в краю, в Святоюрівській митрополичій палаті, коли з’явився в ній у день свойого повороту з чужини. Мав за собою трудний, далекий шлях через горючу Європу: Італію, Швейцарію, цілу Австрію, був ще переповнений чадним клекотом воєнного котла, в якому варилася прийдешність світу, — яка, чия, через чию загибель? — Стояв перед митрополитом стрункий, засмаглий, сухий, замкнений у собі, як би стягнутий внутрішньою судорогою, майже механічно й дещо сухо відповідав на питання, що йшли до нього з гладкою, спокійною ласкавістю:
— Чи маєте, сину, якісь ближче означені наміри щодо своєї духовної майбутності?
— Так,— відповів коротко.
- Що думаєте про можливість висвячення в целібаті? Здригнувся й цілий насторожився. Але заки вспів сказати, що думає (й як сказати!), м’який голос продовжував, знизившись і не чекаючи відповіді:
—1 Хотів би я вас мати в свойому ближчому оточенні, для обопільного нашого добра, передовсім для добра нашої святої, на тяжкі проби виставленої тепер церкви...
А Сойка вже скупився в собі (Сойка є Сойка! — нема такої сили на землі...) й, піднявши повіки, глянув відкрито в очі митрополита. Знав уже ті ясні очі, — була в них якась особлива, солодка й м яка, майже змислова пронизливість, що легко підбивала собі серця вірних. Проте чутким своїм, сторожко загостреним інстинктом Сойків уловлював за
тією солодкою пронизливістю щось як тінь глибокого, роз-кладового тління, притаєного органічного тління, що просвічувалося в очах нагрітою мішаниною хиткості, посміх-неного скепсису й спокійної, розслабленої зважливості на все. Й, віткнувши в ті теплі очі свої ціпкі, студені, одностайно сірі, широко розставлені зіниці молодого хижака, Сойка проговорив з настирливим спокоєм:
— Прошу ласкавого благословення для праці на селі. Митрополит посміхнувся по-батьківськи й запитав:
—• Господь велів нам уживати наших талантів оправдано й доцільно, — чи для тієї праці на селі помножували ви, мій сину, свої здібності й знання у святій Петровій столиці?
Тоді Сойка подався всім сухим тілом уперед, його сірі очі підсмикнулися хижацьки в кутках (ще в ньому гудів пекельний воєнний котел, у якому варилася чиясь загибель; і, як вогняні стріли, що опоясували всю землю, летіли з горючої півночі червоні бунтарські кличі: — всім, всім, всім...; а в самій глибині Сойки з блискавичною швидкістю йшла бурхлива й забавна калькуляція: — целебс? бездітний?— а всі церкви світу, й усіх богів на додачу — за одне живе сойченя, за живого, в тілі й крові носителя сойківського заборчивого сімені, великого майбутнього сойків-ського окупанта,— Сойку — посідача!..) і, вгризшися в солодку м’якіть митрополичих очей, молодий сойчук сказав холодно-нахабно:
— Так, ексцеленціє. Йде прецінь такий час, що князі церкви й уся мудрість Риму будуть сходити в низи, щоб боротися за одну-єдину людську душу...
Митрополит притакнув. І благословив згодом.
І майже, чи не він сам це був, великий феодальний магнат у сутані, що натякнув молодому Сойці на новоклимів-ську шембелянівну, шляхетне нащаддя старого роду Кли-мовичів, єдину, мабуть, наслідницю золотого климовичів-ського гнізда (тепер сойківського, навіки сойківського, сой-ківського взагалі...).
Свідомо чи несвідомо йшло йому, очевидьки, про те, щоб практично знайтися там, де відбувається поточний процес пробуджування бога в серцях людей, де, в безпосередньому зіткненні з масою, всю свою племінну жагучість у роботі і всю особисту, у велетенському римському досвідові набуту шліфованість і вмілість міг би він прикласти в великому, єдино для сойківщини спасенному процесові: роблення бога.
Ось деякі напрямні професійного майстерства отця Сойки в божих справах:
належить заякорювати бога в натуральних слабостях і нахилах людини.
Наприклад: належить довести до того, щоб село пишалося своєю церквою, щоб було горде на свойого священика. Коли твій парафіянин говорить перед чужими: «наша церква», або «наш отець», нехай те його слово буде повне самохвальби й прив’язання, тоді вся жива сила й уся реальність його почуття перенесеться на його традиційне прив’язання до бога, на бога самого.
Як і всі інші тактичні вимоги в духівницькій роботі, так і ту стосував отець Сойка найперше до себе самого, крім того, вважав її за глибоко доцільну в духівницькій практиці взагалі, й коли якийсь із парохів не має сили здійснити її, бодай у відношенні до своєї особи («наш отець!»), такого лічив він за непотріб, а навіть за шкідника на свя-щеничому уряді («божий партач!»). Щодо себе отець Сойка не знайшов майже ніяких перешкод у виконанні свойого постулату, навпаки, всі об’єктивні й особисті його, внутрішні обставини складалися ніби на те, щоб уможливити йому це й навіть облегчити в обличчі його стада. Перш за все був він духовним (і світським) наступником на старій кли-мовичівській резиденції, тоді як красива, велична церква лежала в непорушній традиції аристократично-попівського роду отців і дідичів Климовичів. З примерхлої глибини вісімнадцятого століття, обіч інших культурних уподобань, винесли Климовичі также свій власний, ніби фамільний стиль, а саме шляхетно пристосоване, витончене українське барокко (отець Сойка: «моє барокко!»), яке зі спокійною, трохи засклепленою дбайливістю передавали між собою з покоління на покоління, плекаючи його в загальній домашній обстанові, як і в формах товариського поведения («кли-мовичівська круглість!»), і особливо в усіх церковних побудовах, що становили родову й професійну гордість Климовичів, попів і коляторів у одній особі. Давнішній і шляхетніший зразок цього стилю являє собою первісна матір-ня церква в Старій Климівці, теперішньому осідкові отця Євстахія, декана й шамбеляна, останнього в довгому роді климовичівського духівництва. Щодо церкви в Новій Климівці (колишньої дочерньої, тепер самостійної, в майбутньому матірної в відношенні до староклимівської, — такий є рахунок отця Сойки),— була вона майже досконалим
зразком органічного об’єднання бароккової пишності з прозорою легкістю староукраїнського церковного стилю, була, мабуть, найкращим прикладом перетоплений важкої буйності пізнішого барокко в стрункому піднесенні стін, у гнучкій лінії гранкуватих, тужливо витягнутих бань, що своїми шпилями ніби вціловувались в небо. Сойка з першого погляду зумів оцінити шляхетну красу свойого майбутнього храму й у своїх тактичних калькуляціях призначив йому одну з перших безпечних щодо свойого висліду прибуткових позицій. Коли він у 1923 році опинився, нарешті, на новоклимівській плебанії, як парох і пан, подвійний і подвійно у своїй роботі запалений господар-окупант, на стінах столітньої новоклимівської церкви лежав одностайною ко-піттю пухкий порох минувшини, що, як і м’яка посмішка отця Євстахія, говорив про невідхильний упадок роду попів Климовичів, про їх лагідний відхід у тінь і небуття. Але приходив і не думав (не думав!) відходити Сойка. Й цей його прихід, сойківський прихід, повинні були відчути як різкий, пронизливий продув: і земля, що розлінивилась під м’якою рукою панів Климовичів, і парафіяни, що, очевидьки, ослабли в своїй вірі, й, передовсім, забута церква, що носила на собі потрійні сліди: й лінивства землі, й ослаблення в вірі, й нестримного руху часу, що злягав м’якою копіттю на її стінах і прикрасах. І така, власне, була найперша постанова отця Сойки на його новій духівницькій господарці: відновити новоклимівську церкву від основи до хрестів, видобути її коштовну красу з-під пороху минувшини й збудити знову локальну гордість климівчан, що колись пишалися, й слушно, своїм храмом.
Коли Сойка заговорив про це зі старим шамбеляном, більше для форми, як для дійсної поради, отець Євстахій спинив його лагідним рухом руки й спитав ніби жартом:
— Пахнуть тобі довги на початок?
На це Сойка відповів майже байдуже:
— Бог заплатить мені десятерицею.
В живих рухливих очках старого шамбеляна з’явилося найперше легке, трохи докірливе здивування; потім вони понялися хмаркою летючого, недовірчивого, также трохи докірливого підозріння; вкінці, наче б це вперше станула перед ним суха, костиста, а проте витончена в свойому профілі постать молодого Сойки, з їх карої глибини виринула наверх і спинилася м’яка, допитлива, по-дитячому свіжа й весёла цікавість. Якесь забавне питання хиталося на тонких
 губах шамбеляна й, несказане, осідало м’якою посмішкою в їх кутках.
А між тим у відповіді отця Сойки, як і в цілій його поведінці, не було ні підступу, ні жарту, — була в них, навпаки, глибока натуральність і твереза, майже суха, купецька діловитість. Бо так власне думав тут отець Сойка: коли говорив «бог» і говорив «заплатить», мав на думці дослівно чесну купецьку заплату («—Baares Geld!»; пане боже!) і мав при тому живе, конкретне почуття дзвінкого струмка монети, що, перепливаючи його долонями, набухає, зростає, десятериться добре заслуженими відсотками. Й ніхто, як Сойка, не знав, що те почуття було калькуляційно слушне й оправдане.
Незалежні від отця Сойки випадки приспішили несподівано саме здійснення його постанов, вияснюючи питання про фонд на відновлення церкви. В той час, як отець Сойка був занятий розглядом приблизних планів і коштів реставрації, наспіли до нього перші вістки про недалекий конкордат між Римом і польським урядом, про ту умову конкордату, що для «покращення господарського й суспільного положення рільничого населеня й для тим більшого скріплення християнського миру в краю» постановляла примусомий викуп державою частини церковних земель задля їх парцеляції між довколишнім селянством. Сойка, як ніхто інший, розумів потребу християнського миру для успішного процвітання всіх божих (як і сойківських, очевидно) справ на землі. Але він чхав сердечно на всякий мир, теж християнський, коли той мав здійснюватися на кошт хоч би одного клаптика сойківської або сойками успадкованої землі. Не закон це був, коли порушував святість сойківського посідання, тільки насилля, не мир, а війна. І, не чекаючи, поки наспіє противник, щоб сягнути по землю, сам чуйний, як хижак, і хитрий, як змія, вибрався отець Сойка на воєнні звідини, що мали принести йому по-біду, заки прийде поразка, й дати безпечний прибуток на місце наготовленої страти. І заки з’явився загрозливий конкордат, своїми зв’язками й підходами в консисторії й у земельному уряді («отець дідич? прошу, щось видумаєм!») осягнув отець Сойка дозвіл на продаж частини ерекціо-нальної землі (п’ятнадцять з лишнім моргів) «на відбудову новоклимівського храму, який, як цінна пам’ятка церковного будівництва, заслуговує без сумніву на реставрацію й належну опіку». Була це одна з правдиво мистецьких
сойківських трансакцій, по-сойківськи скалькульована, в якій одним дотепним потягненням отець Михайло посів три різні здобичі: по-перше — роздобув фонди на відновлення церкви; по-друге, зберіг частину грошей за лишки церковної землі перед відпливом до єпархіальної каси, по-третє, — ото ж то по-третє... В писаному дозволі на продажу тієї землі знаходило одне, лагідне обмеження: «бажано є, щоби призначена на продажу земля перейшла до рук одного (чи кількох) із довколишніх рільників, можливо малоземельного, того, очевидьки, хто дасть більше». Тим, хто дав більше, виявилася під час купна не хто як стара Сойчиха, що належала — за вимогою — до околишніх рільників, працюючи на грунті Михайла, й була теж, очевидьки, малоземельна, оскільки в своїх мандрівках переходила, не засиджуючись, від сина до сина. І так земля, що мала відійти, вернулася до Сойків. І чи тільки земля?
Надвечір, після завершення акту купна (святого для Сойки акту присвоєння!), сидячи з матір’ю одинцем у свойому кабінеті, отець Михайло Сойка мав з нею таку розмову:
— Правду кажучи, мамо, ці морги дісталися нам так, як задурно.
- Три тисячі доларів, сину, яке дурно? Так платиться в тих околицях, небагато більше.
— Не те, мамо, мав я на думці, а те, що ті гроші не відходять від нас, тільки остаються дальше в господарці.
Сойчиха передихнула й торкнулася сина кутками очей*: — Чи не йдуть на церкву?
— Власне, йдуть на церкву, але то все одно, церква є наша...
Сойка відкинув голову й глянув на матір просвітленими очима. Був повний зворушення, майже хвилювався й тремтів внутрі: це вперше підводив свою матір до тайни свойого ремесла, підходив до нього здалека, тільки натяками, тільки торкаючи злегка заслону. Йшло йому так жагуче про те, щоб осягнути від матері притакнення, загальне притакнення для свойого шляху, для своєї духівницької кар єри. Говорив м’яко:
— То є все одно, мамо, то як якби ми вклали ті гроші в землю, або в обору, або віддали на проценти. І то на добрі проценти, мамо, будьте спокійні.
Хвилину помовчав, потім сказав тихіше, з посміхом, ніби сам до себе:
— Бог є добра локата грошей, то я можу сказати.
Тут Сойчиха глипнула на нього коротким гірібким поглядом (перехопив це й спалахнув легко) й, відвівши очі на бік, заговорила бистро:
— На завтра бракує четверо до молотилок, а Цвеня не чути.
Отець Сойка вирівнявся, встаючи, й проказав так само бистро й весело (така мати, тисячу разів кохана мати!):
— Цвень не повернеться перед ніччю. До молотилки стане Гнатко й Сагайдаків трьох — вернуться тоді від весілля, Гнатко покличе... Підуть молотилки зранку, підуть, мамо...
Весною 1925 року знайшлися біля новоклимівської церкви перші робітники й майстри з малярами, а на Спаса прийдешнього року, в храмовий празник новоклимівської парафії, очам вірних своїх і приїзних (тьма тьменна при-їзних) уперше відкрилося величне нутро оновленої церкви, сонячно ясне і блискучо золоте, осліплююче своєю величністю і водночас пройняте чимсь близьким, своїм, майже домашнім, що тягнулося до обличчя з усіх розбілених стін, з нових обрамлень святих в іконостасі, з високих під небо склепінь, наповнених мякими кольорами. Коли в протязі літургії, піднявся отець Сойка на амвон, щоби проповідувати, тисяча-друга облич звелося з ним угору, одностайних у виразі, оп’янілих і простих, а в стаях закруглених очей тремтіли правдиві сльози, просяяні й відкриті, що скупчувалися між червоними повіками, зривалися з вій, збігали по лиці блискучими доріжками... И тут був тріумф отця Сойки.
В тих сльозах тремтів йому назустріч живий гарячий бог, живою кров’ю тих сердець насичений і нагрітий, пробуджений ним із тяжкої охлялості й освіжений, ним майже створений, ним покликаний до життя... Це був перший великий тріумф отця Сойки в обличчі своїх вірних. Але й другий. І третій.	!
Коли в цей пам’ятний день отець Сойка вийшов по службі з захристії і пробирався крізь святочну товпу, що переливалася по сонячному цвинтарі, якась сторонська бабуня заступила йому дорогу й сказала, складаючи, як до молитви, долоні:
— Отож-то красно, татунцю, у вашій церкві, як у тім небі!
Отож отець Сойка знав, що не саму тільки церкву мала на гадці сторонська бабуня, коли заходила йому дорогу, що не від самої краси й величі храму взялося її здитиніле, нестримне захоплення. Знав з власного досвіду, що значна частина тієї зачарованості й оп’янілості, яку бачив у піднесених до себе очах вірних під час богослужения, походила від його богослужебної тактики, від його майстерства в церковних видовищах, у якому він, досконалий актор і режисер в одній особі, пануючи обраховано над кожним своїм рухом і словом, володів через них настроями й почуваннями свойого стада, запалював його й остуджував, коли треба, тривожив і заспокоював, поки зачарованого й послушного не доводив своєї мети — до міцно бажаного бога. Отець Сойка був того свідомий, яка велика магічна сила окривається в самому богослужебному церемоніалі, у цілому тому блискові престолу й його оточення, в золотому сяйві риз і літургійного приладдя, в усій тій мистецьки продуманій системі рухів і слів, що окутували вірного, присипляли його розум і волю, й навпаки, — доцільно розгойдували почуття, в яких теплилася людська істота. Знав, яку силу впливу можна було здобути серед глядачів і учасників усіма тими блискучими видовищами й як дбайливо, до болю пекуче належало здобувати той вплив у наші дні. Тоді як належало пояснити той глибокий брак зрозуміння, ту байдужість, що їх виявляло в відношенні до церковного церемоніалу майже все низове духівництво? Була це психічна тупість чи лінь, чи звичайна охлялість у. виконанні актів віри, для яких ані серце не знаходило в собі належного тепла, ані тіло — акторської зручності? Отець Сойка казився на цей вид («кого закопують? Себе закопують!»), а його язик наповнювався їддю, яка з’являлася в ньому в обличчі всякої нездарності й партацтва в роботі. Було так, що поза кількома ясними виїмками, яких нараховував отець Сойка в Кальнянському повіті, все довколишнє духівництво (й чи тільки довколишнє?) відносилось до своїх богослужебних діянь як до звичайних, ремісницьких занять, зме-ханізованих і, очевидьки, нудних у виконанні, що задля частого повторювання вистигли з усякого почуття й свідомого логічного змісту, що від віків нанизані на одні й ті самі формули доконувалися поточно на тлі властивих, конкретних думок («вдасться захопити сіно перед дощем, чи
не вдасться?» — «а їмость переплатила за шкіри, то факт»), або перебігали в повній психічній порожнечі, як-от швець, уганяючи кілки в підошву, лає сердечно жінку, або теж виводить тягучу мелодію, що висотує всі думки з голови. (Так і називав їх отець Сойка в своїй інтимній мові: «божі шевці», а найгірших з-поміж них «божими зерами», — було їх — на жаль — немало.) А прецінь не про кілки-тут йшло, тільки про бога. Коли священик стояв у ризах перед престолом, проти нього підносився кивот у вінку зі свічок, а в кивоті, на золотому дискосі знаходився святий агнець божий, власне — сам бог у формі хліба, найбільша святість християнства і тайна тайн цього світу. Й коли духівник куняв біля престолу, а від кивота розходилася по церкві сердечна нудьга, від якої хилялися голови вірних, як прив’ялі колоски, що мали думати вірні про бога в кивоті, про святість святостей і тайну тайн цього світу?
Це з погляду на таких духівників («божих шевців») у отця Сойки з’явилася друга тактична вимога його власної, як і всякої іншої духівницької роботи:
не виставляйте бога на пробу нудьги, бо не витримає. Не витримували ж живі, конкретні творіння (не фікції)? Зразком такого духівника в околиці Кального був отець Флінт із Долини (отець Фліт — у термінології Сойки), про якого ходив анекдот (коли б тільки анекдот), що під час його проповідей у цілій околиці здихали мухи, як від мору. Й позитивно: належить рахуватися з психологічними законами поставання й притуплювання людських почувань, зосібна з законом психічної втоми. Кожна церковна відправа повинна бути живою, захватною цілістю, що розгорталась би своїм власним унутрішнім вогнем, що давала би учасникам можливо найбільше релігійне піднесення й наповняла би їх почуттям живого бога аж до найближчого з черги богослужения.
Так власне дивився отець Сойка на свої богослужебні діяння: як на професійні нагоди—наладувати своїх парафіян живим богом, наситити їх реальним страхом божим, що діяв би в них бодай до найближчої святочної відправи. І на це саме скеровував отець Сойка свою майстерну вмілість у божих справах: щоб той божий ладунок був можливо як найміцніший, щоб діяв на найповнішу мету, щоб у кожній потребі протягом буднів можна було його перемінити: на протикомуністичний виступ, коли такий пригодиться, на дармову робітню повинність на церковній землі («послу-
хаем татунця!») або просто на дзвінку монету, що припливала в кишені, як парафіяльне приношення за треби.
Не приходила отцю Сойці ця його майстерність з майже ніякою трудністю: з одного боку, був він свідомим жрецем-облудником, для якого в усіх тих церковних відправах не було нічого непорушного й святого, який чувся в них як зовсім вільний експериментатор і митець, майже творець, що доконував у них різних режисерських спроб і пересунень, різних насвітлень і тінювань, обрахованих холодно на те, щоб найпевніше осягнути свою мету: збудити бога в серцях людей; з другого боку— навпаки — був загорілим фанатиком у божих справах («щоб був бог!», «щоб не було комуни!!»), свідомим того, що йде про смерть або життя всієї сойківщини, про її бути або не бути (а Сойка є Сойка: Сойка хотів бути, він мусив бути, силами всіх богів цього світу мусив бути!), й ця його свідомість була тим, що розпалювало його почуття під час відправ до білого, що проймало його признаками глибокої щирості й надавало його церковним виступам непереможної суггестивно!' сили. Як вогняна течія, плив той релігійний фанатизм отця Сойки в його церковних діяннях, і під його палючим дотиком сухі, змертвілі формули щонедільної літургії перемінялися в пливке, гаряче живло, оживали й наповнювалися б’ючкою кров’ю, й кожного свята й неділі перед очима вірних розвивалася свята літургія як нова, вогняна містерія, що не передавнювалась і не вгасала, що все горіла перед престолом, однаково жива й просяяна, однаково захоплююча й переможна. («Сойка править, як вогнем пече».)
Отець Сойка знав, як мало зрозуміла для вірних є та вся складна символіка богослужебних відправ, увесь їх зміст, закутаний у млу старої церковнослов’янщини (кпив собі врешті сердечно з усіх наївних спроб зблизити народ до того зрозуміння, через народну мову, через пояснення; зрозуміти бога, чи не значило це заперечити його всією істотою? Знав це по собі!), й через те всю силу свойого фанатичного почуття й усю свою акторську вмілість укладав у зовнішню сторону відправи, в те, що було безпосередньо доступне для змислів вірних, — для ока, для вуха, для віддиху.
Чи не була ще найпростіша дорога до наївних сердець вірних, найпевніший спосіб збудити бога в тих серцях?
Належало тільки осліпити очі учасників золотим блиском барв, заколисати їх слух одностайним хитанням мело
дій, напоїти їх віддих млісними запахами кадил, а їх довір-чиве нутро відчиниться на прийняття бога, як би він був дійсною матеріальною поживою, приємно пожаданою й смертельне потрібного для життя. В тому власне була одна з тайн богослужебного успіху отця Сойки: яким способом сухі, застиглі формули церковних відправ, задубілі від старості й постійного вжитку, перетопити в очах парафіян на акти гарячої віри, акти приявності живого бога, що об’являвся в них вірним, викликаний з нічого магічною силою жерцівського чарування. Кожна велика літургія становила в руках отця Сойки такий акт приявності живого бога, основний акт його духівницької влади над вірними, що від нього, як від первісного джерела його впливу, брали свій початок майже всі буденні задуми отця Сойки, громадські й приватні його поступки, всі його духові й матеріальні планування. Сама літургія творила в свідомій режисерії отця Сойки (опертій — зрештою — на офіційному розумінні цього чину) органічну єдність із двох дій, — що з них одна, початкова, спішила до об’явлення живого бога в словах святого євангелія, тоді як друга, головна, була чудовим актом святої євхаристії, найвищим недоступним для людського розуму актом тілесної присутності бога, що, опустившись на землю, з’являв своїм вірним під матеріальними видами хліба й вина. Була це дія, в якій акторська штука отця Сойки, перепалена фанатичним почуттям, досягала верхів свойого майстерства, взагалі мабуть була верхом усього, що в цьому відношенні створила жерцівська вмілість католицьких майстрів церемонії. Духівник і хор, і настрій вірних (не всіх, очевидно) становили тут живу, нерозлучну цілість, що потрясена до глибини, з ваганням і страхом, з покорою й захопленням приближалася до найбільшої тайни світу, до акту святої переміни.
Щодо хору: з цілої дієцезії отець Сойка одинокий усвідомив собі, що хор не є для концентрування під час відправи в церкві, що богослужебний спів, хоч би й найкращий, повинен бути тільки субтельним учасником того, що діється біля престолу, ненастирливим і скромним насвітленням поодиноких актів літургії, повинен будити бога, не змислове, мистецьке вдоволення в серцях людей. І Цвень це зрозумів, Цвень—вишкрабок святоюрський, Цвень — тремтюча . малпка, що досконало, як усе, війшов у наміри отця Сойки і виконував їх, як митець, своїми залізними лапками. Той
день, коли вперше заступив у новоклимівській церкві місцевий хор Цвеня, невеличкий, із вісьмох співаків (між ними Гнатко, золотий тенор, теж золоті руки, як довбеньки, це знає отець Сойка), послушний і м’який, як зелена лоза, оплетений довкола гнучкого пня літургії, той день був днем потрійного тріумфу отця Сойки, потрійно відкритого джерела його духівницької влади над вірними, яку він зберігав потім неприступно й суворо.
Після літургії оглашенних, що ясною, по-земськи радісною й розспіваною течією молитов підносилася до слів святого євангелія, після великого входу з дарами й особливо від хвилі, коли, піднявши руки, отець Сойка проспівував натхненне: — Горі імієм сердця! —в поведінці отця Сойки з’являлося щось позаособливе, нетутешнє, неземне, всі його рухи й слова проймалися якоюсь нематеріальністю, просвітлювались наскрізь, ставали полум’яними символами, що, як рухомі знаки, впікали у відкриті серця парафіян. Цілий храм зближався до чуда. Коли скупчений у собі аж до болю, ніби зібраний у одну вогняну точку, отець Сойка проголошував сакраментальні слова переміни:
— Прийміте, ядіте, сіє єсть тіло моє, єже за ви ломимоє во оставленіє гріхов...
І згодом:
— Пійте от нея всі, сіє єсть кров моя нового завіта, яже за ви і за многи ізливаємая во оставленіє гріхов...
— голос його, безмежно віддалений і кровно близький, грізний і солодко пожаданий, приходив з самої небесної копули, це був голос самого бога, що з недоглядної далини, таємний і грізний і разом з тим повний чудної доброти, жертвував своє тіло вірним, щоб їли, й свою кров, щоб пили, на очищення від гріхів. (І їли незадовго й пили. Як говорив про це старий насмішник Вольтер: — Був це культ, у якому найважливіший релігійний акт полягав на тому, щоби з’їдати власного бога.)
Був це майже жостокий успіх отця Сойки, він був цього свідомий. Коли згодом, повернутий лицем до своїх вірних, піднявши чашу понад голови, бачив їх там унизу: дядьків, що простягали покуцьорблені руки, жінок, що гляділи очима, горючими від сліз, дітей, що згорталися головками, як ягнята, повні страху й цікавості, тоді здавалося йому іноді, як би він стояв на крою пропасті, що від неї кружляє голова, бо ж ті гудзуваті руки простягалися в порожню, і сліз тих гарячих ніхто не вислухував, а той діточий страх був
найбіднішим страхом на землі, страхом без предмета, перед уявленням, перед нічим...
І, стоячи так на ступнях престолу й благословляючи чашею («Твоя, от твоїх, тобі приносим о всіх і за вся»), отець Сойка мав іноді те рідке, але міцне пережиття, наче знаходиться він водночас у безконечній перспективі, роздвоєний: Сойка й не Сойка, й, дивлячись понад голови людей, посміхається мовчки й забавно... («А якби побачили порожню!»)
На загал, у поточному житті, отець Сойка не був надзвичайно вимогливим супроти своїх вірних у справах релігії. Це він висловлював в той спосіб: не може бути людина сім раз на тиждень свята. Ані также одного разу ні. Святість — це є особливе, нещоденне уздібнення людської душі, особливе (ненормальне, як думав приватно отець Сойка, варіяткувате) настановлення уяви й волі> яка знаходить у собі силу спалитися на божому престолі; але з поточним, нормальним станом релігійності вона не має нічого спільного. Зосібна в житті селянина релігія має становити натуральний складник його буденного побуту, повинна входити в його життя, як входить у нього законне чергування сонячних змін у природі, повинна текти в ньому гладкою, натуральною рікою: від свята до свята, від колядів, через гагілки, до Купала, від хрестин до хрестин, до вінчання, до похоронів. Чи не бачимо, як просто й уперто сидить у житті селянина забобон, від віків поборюваний і не переможений, спокійний і мовчки діючий? Отож релігія повинна плисти з забобоном однією течією, він становить натуральну підставу її буття, з нього підносяться до релігії живі соки потойбічних уявлень, що кружляють, як кров, у її нутрі. Для себе формулював це отець Сойка в той спосіб: хвіст відьми є кращим аргументом на існування бога, як усі докази теологів, а місток, під яким страшить, є певнішим розсадником віри, як не одна церковна казальниця. Не була це гра слів з боку отця Сойки, ані саме тільки теоретичне припущення. В присілку до Нової Климівки, в темному зарослому ярку над рікою, сиділа споконвіку належна до парафії родина Хортаків, дідцчних епілептиків, що в кожному свойому поколінні видавала німцуків, па-дальників або просто тихих, блідих молільників, блаженних во Христі. Хортаки жили майже в повному фізичному й духовному відосібленні, в їх садибі щось вічно товклося й лякало, самі вони дивилися на себе, як на навіщених та
ємними силами, що боролися в них за їх душі. Отець Сойка не думав розвівати тої легенди, що творилася довкола Хортаків, навпаки, — підтримував її різними способами. Двічі-тричі на рік освячував їх садибу проти злих сил, над одним з молодих Хортаків, що терпів від особливої падуч-ки, відправив у церкві чин прогнання злого духа, після чого від хворого наче справді відступило. І з мовчазним задоволенням, з мало не матеріальною докладністю спостерігав отець Сойка, як з темного яру від Хортаків підносилася густа мла забобону, як розповзалася по околиці й осідала в серцях парафіян... І водночас, по всій майже околиці зростала маса сповідальників у церквах, побільшувалася кількість свічок, спалених перед образами, помножувалася частість і обильність парастасів. Чи не виходило це все на славу бога на землі? І Сойків теж, очевидно...
Коли отцю Сойці звертали увагу на потребу постійного підношування релігійних настроїв у масах, згідно з вимогами апостольської столиці, постійного їх напружування й нагрівання, Сойка посміхався згірдливо і пригадував двома словами відому в околиці історію отця Благітки.
Яка саме історія пригодилась отцю Благітці?
Хирлявий целебс з-під руки епіскопа Хомишина, здобувши настоятельство в глухому сільці в кінці повіту, отець Благітка віддався з гарячою ревністю новика поширенню Католицької акції на селі, установленню великого чину світського апостольства між своїми парафіянами. І, йдучи за розумною традицією католицької церкви (а може, теж за деякими потребами фізіологічної натури), отець Благітка розпочав свою набожну діяльність від місцевих жінок і дітей, що їх найперше надіявся пройняти духом піднятої релігійності, й що від них ідея світського апостольства мала розширитися на батьків, на братів, на синів, на ближчі й дальші сусідські парафії. Отже, протягом року постали в селі: Марійські дружини жінок і дітей, Товариства апостольської молитви. Товариства поклонниць найсвятішого серця Ісусового, і в усіх них закипіла нескладна, але жива й гаряча робота, що відзеркалювала в собі ціле внутрішнє горіння молодого целебса. Щонеділі й щосвята ходили малі діти, одягнені під янголів, у біле, зі свічками в руках, по селу й по полях, від хреста до хреста, від каплиці до каплиці й, клячучи перед ними годинами, співали марійські пісні й молилися вголос.
Для дорослих дружинниць уладжував отець Благітка
на буднях осібні відправи, зі сповіддю й причастям щотижня, з безконечними співами й молитвами, з благословенням найсвятішими дарами. Пускався з ними в далекі прощі до відпустових місць, де в голоді і спразі, для особливих ін-тенцій, на колінах вислухували довгих відправ, омлівали, лежали хрестом на холодних каміннях, освячувались...
У кінці другого року в селі збожеволіла дитина на релігійному тлі, а згодом пішла серед жінок хвиля масової істерії з привидами й сороміцькими екстазами, які наповнювали тривогою все село й понеслися по всій околиці лихою славою про антонівських бабів.
Одного осіннього ранку з’явилася на плебанії товпа небалакучих дядьків і, вимівши блідого целебса з кімнат, мовчки .провела його за село й пустила з горба вниз дорогою:
— Ідіть, отче, звідки прийшли, й дивіться, не вертайтеся назад.
Католицька акція! Тільки церковні недоростки вроді отця Благітки могли доглянути в ній як головну ціль розпалювання релігійних почувань, унутрішнє духовне доско-налення наївних дядьків із-Поділля.
Так це зі свого боку розумів отець Сойка й чи тільки розумів? З жагучістю, яку знаходив у собі тільки для най-пекучіших для сойківщини справ, крок за кроком слідив він усю доступну для людського ока діяльність апостольської столиці, всі особисті виступи голови церкви Пія XI і майже з тремтінням шукав у ній відповіді на питання: чи доріс Рим до усвідомлення трагічної, на все майбутнє людства розтягнутої важності теперішньої хвилі й чи вся головна практика римської курії відповідає такому усвідомленню? Було це смертельно важливе для отця Сойки питання, бо ж у руки церкви віддав він майже всю долю сойківщини, і взагалі був того свідомий, що від умілості католицизму, того вінця всіх оформлених вірувань цього світу, в великій мірі залежатиме майбутнє світу. Проте, як дотепер, нічого, крім радісного й діяльного притакнення, не знаходив у собі в обличчі загальної політики папського Риму. Невже мала сповнитися його парадоксальна, але як же глибоко відчутна молитва? (— Дай нам, боже, великого безбожника на престол!)
Деякі потягнення Риму збуджували в отцю Сойці захоплений подив, інші виглядали так, як би виростали з правдивого сойківського нутра, стільки в них було холод
ної, дотепно прихованої обрахованості, стільки досконалої гармонії з близькими й дальшими, з поточними й загальними турботами й інтересами цілої сойківщини. В усьому дотеперішньому понтифікаті Пія XI скупчували на собі захоплену увагу отця Сойки три особливі події, доконані вже або тільки доконувані, три велетенські стовпи, на яких опиралася вся неприглядна будівля сучасної практики й науки римського католицизму; були це: перше — відновлення суверенної папської держави на дрібній території Чівітта-Веккіа; друге — установлення й урухомлення Католицької акції, як організованого апостольського руху між вірними, нового світського рамені римської церковної ієрархії; й третє — проголошення енцикліки «Сорокового року», як підстави християнського суспільного ладу, збудованого на основі міжкласового замирення й євангельської любові й справедливості...
Коли вперше між місцевим духівництвом пройшла чутка про близьке відновлення незалежної церковної держави, про латеранські умови з італійським урядом, в отцю Сойці достоту завмерло дихання від несподіванки й подиву: яку ціль мітив Рим у акті тієї відбудови, що скривав він для себе в глибині цього історичного почину, який, очевидьки, оживляв призабуті перспективи минулого, захоплюючі, привабливі перспективи? Прецінь тільки почув про це отець Сойка, як зразу в його душі відтворилися мов живі: той постійний приплив і відплив державної потуги римської церкви, той ріст і упадок її світської владності, той чудний ритм, у якому, втягнувшися на якийсь час під ударами в своє духове нутро, пристосувавшись і очистившись в очах вірних, відновлена, вирушала церква на новий підбій світу, на нову спробу установлення неподільної влади Риму на землі. Коли востаннє, півсотні літ тому, переможена, відступила вона перед революційним народом і, обез-державлена й наче відхоплена від землі, замкнулася в жовтих мурах Ватікану, чи не здавалося тоді, що вже на все втягнулася вона в свою духовість, що, огірчена й гнівна, повік відмовилася від зрадливих посягнень до земської влади? І от минуло піввіку, і відчинився Ватікан, і папський Рим зійшов на землю й утвердився на ній державною стопою, — з якими замірами, для чого? — Чи й тепер мариться йому новий похід на світ, новий приплив державної могутності папів, нове, побідне й, може, оконечне змагання за суверенну владу бога на землі? Шоста часть світу
встає переорана революцією й заперечує саме бога, а п’ять інших частей здригається в кризових перелогах, що в них з дня на день може зірватися така ж заперечлива революція, — чи не було би це безглуздя для Риму — марити про новий похід на світ?
І заки Сойка знаходить відповідь, з Риму падає клич, короткий і ясний:
— Так бог хоче.
І є в тім така відповідь, що Сойка вдруге завмирає від несподіванки й подиву.
— Так бог хоче.
Сім століть назад великий папа Григорій, побідний суверен держав і королів Європи, тим простим кличем підняв хрестоносні походи, щоб зламати ними загрозливу османську силу й володарною стопою станути на інших материках. Сьогодні, як тоді, над крівлями Ватікану спалахує той клич і, як тоді, закликає народи до хрестоносних походів, за перемогу, за владу Риму, за здійснення по всій землі «Христового спокою в королівстві Христа».
— Чи справді як тоді? Та й сьогодні?
І повний ще щімкого хвилювання, отець Сойка віддається жагуче рвучким калькуляціям і, як би йшло тут про найістотнішу сойківську справу, вкінці притакує гаряче: Власне, сьогодні чому ні? Світ є сьогодні, як котел, повний горючих суперечностей. З кризи, що опливає світ вогняними потоками, може здійснитися пожар, що в ньому згорять усі боги й усі вірування землі, — це Сойка знає, це є слушне. Але й те є слушне, що з нетрів тієї кризи, як і з джерел забобону, підноситься над людську масу мрячна, таємна тривога; що осідає вона в розгублених серцях містичним страхом перед невідомими силами, стає містикою неземських потуг, химерних і недоступних обрахункові; що, раз поставши в нетрях кризи, ця містика сама про себе може вчинитися підставою релігійного оживлення, гарячкового й неспокійного в своїй жадності, як те, що колись лягло в основу заборчих задумів великого окупанта в Хри-сті,. папи Григорія VII. Так-то в котлі сколихнутої сучасності варяться обіч себе загибель, як і відродження богів, і від тисячів схрещених сил і тисячів слабостей залежатиме здійснення одної з тих можливостей. І який-то голова церкви, який намісник бога на землі був би настільки непритомний, що не очікував би здійснення власне другої з них? І що всіх своїх сил і всіх здатностей не кинув би на
річ того здійснення? І що заздалегідь не готовивбися на заволодіння всіма плодами того здійснення, на їх неподільне спожиття в утробі своєї церкви?
Сказано: так бог хоче.
Це був клич, що в його обличчі ставали перед отцем Сойкою, наче просвітлені наскрізь, ясні й захоплюючі своєю доцільністю, два інші філяри церковної й світської політики ватіканського збору: «Католицька акція» й енцикліка «Сорокового року» й через них уся дальша будівля складної діяльності й науки сучасного католицизму. І як чудово доповнювали себе щодо цілей ці два стовпи ватіканського промислу! Енцикліка «Сорокового року» мала за мету втихомирювати й присипляти розбурхані пристрасті теперішньої класової боротьби; з одного боку, належало притупити болючу настороженість найширших мас, голодних на хліб і працю, з другого — піднести чуйність соціальних верхів, що є загрожені в свойому володінні; з відомої євангельської поради: «Будьте лагідні, як голуби, і розумні, як змії», лагідність належало підсунути робітникам, а мудрість змії зробити неподільною власністю господарів; належало відчинити перед очима нуждарів осяйні й гарантовані вигляди на блаженство нёбесне й на можливість спокійного й скромного посідання в цьому житті, а дійсних, великих посідачів навчити злагіднювати надмірність своїх апетитів, поки не зляжеться гнів голодних і не вигаснуть вогнища соціальних потрясень, що загрожують світові. — «Коли цього не підіймете й не виконаєте негайно, нехай ніхто не думає, що можна буде захистити порядок і спокій людської суспільності перед розсадниками нових ідей»1.
Такий є майстерно прихований зміст енцикліки «Сорокового року». А щодо «Католицької акції»?
«Католицька акція є участю організованих світських католиків у ієрархічному апостольстві церкви».
Отець Сойка захоплювався досконалою простотою й невинністю тієї дефініції, а походила вона від творця самої акції, папи Пія XI. — «Апостольська церква», — чи не дихало це вчинками найчистішої любові й милосердя з часів діяльності перших апостолів християнства? В листі до предсідниці Міжнародної унії католицьких жінок Пій XI розширив трохи границі свойого визначення. І тут Католицька акція є участю світських в ієрархічному апостольстві
1 Енцикліка, стор. 19. (Прим, автора),
церкви, а служить вона для оборони релігійних і моральних основ, як теж для розвитку здорової й пожиточної соціальної акції під керуванням церковної ієрархії... — «Здорова і пожиточна соціальна акція»!—це було щось більше, як первісне апостольство церкви, щось безконечно більше й вимовніше в очах отця Михайла Сойки. З правдивою інтелектуальною радістю, а также з класовим, практично заінтересованим задоволенням слідив отець Сойка, як ступінь за ступнем розгорталися перед його очима властиві завдання Католицької акції, відкриваючи водночас істотний глузд модерного, до новітніх обставин пристосованого апостольства церкви. В кованій мові статуту італійського відділу Акції, Католицька акція була «об’єднанням організованих католицьких сил для проповідування, ’ ши-рення, здійснювання й оборони католицьких основ в одиничному, родинному й суспільному житті, згідно з наукою церкви, з напрямними святої столиці і в залежності від відповідної духовної влади». В практичному насвітленні генерального асистента Католицької акції на Італії мон-синьйора Піццарда була вона закликом до католиків доброї волі, власне: воюючих католиків, «що, залишаючись у світі, серед своїх родин, виконуючи приватні професії або займаючи публічні уряди, схотіли би віддати в розпорядження духівництва весь свій фаховий і суспільний авторитет і всю релігійну активність для того, щоб побідило царство Христа в одиницях, родинах і суспільстві». —«Схотіли б віддати в розпорядження духівництва» — це звучало цупко й загарбливо й було, як сталевий крючок, запущений церквою в людську масу, це було отцю Сойці під смак. І чи тільки «схотіли би»? Щодо цього така була непорушна воля папи Пія XI: щоб Католицька акція становила конечний чинник пастирського уряду кожного духівника і щоб не було католика, що не вважав би її за свій життєвий обов’язок. Через те слушно один із отців, провідних її учасників, назвав її загальною мобілізацією всіх католиків, а монсиньйор Піццардо пояснив авторитетно: —«Творить вона як би змобілізовану армію, що має поодинокі відділи артилерії, піхоти, летунів і т. д.,' а кожний відділ має свойого начальника. А понад тими поодинокими начальниками є головний вождь, що має за завдання пізнати й визначити спільні об’єкти й спрямувати діяльність кожного відтинка до спільної мети». -—Від апостольства церкви до змобілізованої армії, від актів чистої любові й
милосердя до поодиноких відділів артилерії, піхоти, лету-нів, що йдуть до спільної мети, — це Сойка розумів, це був розвиток мови, що кращий від нього не виникнув би з найглибшої істоти самої сойківщини. І до якої мети? Монсинь-йор Мармаджі, папський легат на євхаристичний конгрес у Познані, говорив у цьому питанні:
— «В XI віці очі цілого світу зверталися до Святої Землі, де святий гріб Христа-пана знайшовся в руках поганців. Католицький світ охопило гаряче бажання: забезпечити святі місця перед зневагою. Утворилися хрестоносні походи, всі краї перебігали посли, що закликали до участі в боротьбі за святі місця словами: — «Так бог хоче». Сьогодні настала подібна хвиля. Сьогодні папа закликає вас до нового хрестоносного походу, всіх вас, віруючих католиків... і, закликаючи до нього, благословить вас, кличе до нього вас словами:
— Йдіть і апостолуйте, — так бог хоче».
Хто ті нові поганці, що проти них мають звернути нові хрестоносні походи? Листом до кардинала Пампілія Пій XI, вождь акції й намісник бога на землі, визначив спільний об’єкт хрестоносних походів і спільну мету всієї акції.
«—До глибини зворушують нас страшні й святотатські злочини, що повторюються 4 збільшуються кожного дня проти бога й проти душ незчисленного населення Росії... Від першої хвилини нашого понтифікату, йдучи слідами попередника нашого бл. п. Венедикта XV, помножували ми наші зусилля, щоб стримати страшні переслідування й віддалити великі нещастя від тих народів... Але святотатська безбожність звернулася зі своєю фурією не тільки проти духовних і дорослих віруючих.., організатори атеїстичної боротьби і «антирелігійного фронту» забажали перш за все згіршити молодь... Супроти тих надужить, які ми не один раз з болем підчеркували.., не переставали ми щоденне молитися самі й накликувати до молитов за ті мільйони душ, відкуплених кров’ю Христа і... змушуваних до безче-щення свого хрещення... Згодом, щоб запевнити собі співпрацю в наших змаганнях проти такого великого зла, встановили ми осібну комісію для справ Росії, віддаючи її провід... нашому дорогому синові — кардиналові Людовикові Сінчеро. Зараз у перших тижнях нашого понтифікату ми затвердили й наділили відпустами з глибини серця пливучий акт «Спасителю світу спаси Росію», а... в останніх місяцях два тексти молитов, у яких російський народ від
дає себе під опіку солодкій чудотворниці з Лізіє, св. Терезі від Дитяти Ісус. Так само затвердили ми піднятий минулого листопаду почин нашого інституту орієнтальних студій, щоб уладити наукові й на документах основані відпити, для того, щоб познайомити широкий загал зі святотатськими починами, що їх переводить ліга бойових безбожників на безмежній російській території... Але прилюдне й офіціальне згрішення, що пливе з такої скількості звірств і безбожності, вимагає ще загальнішої направи й винагороди тих нечуваних шкод...»
І розпорядком із цього листа папа Пій XI установив день 19 березня 1930 року днем першого молитовного походу цілого християнського світу проти безбожнйцької в своїй істоті влади більшовизму на шостій частині земної суші. Це був день, у якому найміцніше у свойому дотеперішньому житті відчув отець Сойка страшну силу велетенської спільності, обнятої одною владною волею. Коли стояв так на високій, тимчасово спорудженій проповідниці серед новоклимівського цвинтаря, заповненого плече в плече трьома сусідніми парафіями, й своїм дзвінким, металічним тенором кидав понад товпу колючі слова про червону заразу, що йшла на світ зі сходу, не терпів фрази про червоного Антихриста, якою послуговувалися наївні в своїй ревності довколишні й інші отці в таких ситуаціях... На кого, крім епілептичних Хортаків, лічили вони, виговорюючи її в наш час? І, по-друге, — й головне: чи не втратиться з тим уява про близький кінець світу? Знав, очевидно, що про це думати. А прецінь сам звук тих слів будив у ньому, проти волі, шалений, парадоксальний у своїй нагальності спротив, який зводив на диби всю його сойківсь-ку істоту. — На кінець! На кінець!! — чи нема Сойків?.. В один мент спалахнула в ньому свідомість, що охопила все його тіло майже болючою радістю й закрутила голову солодким оп’янінням: була це тільки свідомість того, що в той самий день і, може, навіть у ту саму хвилину, по всій землі, де тільки піднялося знам’я хреста, по всіх церквах і каплицях, кидане досвідною рукою й скероване однією владною волею, падає в серця мільйонів зерйо ненависті до комуни (щоб був бог!—і не було комуни!) і злягає в них, щоб зрости й дати овочі... Крізь солод зворушення відчув живо всю диявольську обрахованість і зручність того ватіканського кроку,— й те, що сам брав у ньому участь, один із тисячі духівників, і що діялося це все, кінець кінцем,
для найістотнішого інтересу сойківщини, для «бути чи не бути» всіх Сойків, ця думка будила в ньому не вперше це, проте ніколи так міцно не переживане почуття: що слушний був його вибір життєвої дороги, що, йдучи на духівницьку професію, ішов він за чутким сойківським інстинктом, за голосом діда Петра — сажневі плечі, що діяв у ньому, як усе, нестримний, жадний, хоч тонко вигладжений...
Отець Сойка не робив собі дитячих ілюзій, наче від самої молитви звалиться влада комуни. Але не був теж дітваком, щоб не добачувати всього значення молитовних походів, масових «з глибини серця пливучих актів: — Спасителю світу, спаси Росію!..». Не посміхався зовсім, читаючи в листі Пія про солодку чудотворницю з Лізіє, святу Терезу від Дитяти Ісус, якій під опіку віддав папа безбожницькі простори страшної комуни. По-перше — відома була йому могутня сила ідеї, що опановує маси й діє через них з матеріальною впертістю й спроможністю. По-друге — знав він здавна всю скриту суспільну механіку таких молитовних походів, з їх мотивами і плануваннями. Коди для Римської імперії відчинялися можливості нових воєнних підбоїв, або з’являлися воєнні погрози над її межами, чи не були це понтіфи й авгури, що за наказами консулів, масовими молитвами й ворожбами випереджали збройну акцію побідних легіонів? — Після упадку держави франків, в центрі Європи, в X й XI віці утворилася могутня німецька потуга, що заборчими війнами на схід й захід розширювала свої границі, а її передвісниками були світські духівники й німецькі монахи, що молитвами й хрестом відкривали дорогу перед цісарськими військами. Коли в другій половині шістнадцятого століття збройними силами Філіппа іспанського й кривавої Катерини Медичі, як і німецьких і австрійських князів, відновлений католицизм піднявся для знищення протестантів, загонами, що випереджували зброю, були форпости єзуїтів, учителів і майстрів проповіді, що явно й потайки підступали й фанатичним запалом проникали в краї реформованих противників і, побривши своїми станицями всю Європу, всюди прочищували шлях для приходу узброє-них папістів. І сьогодні, в час імперіалістичних заборів у колоніях, чи не є це біла тонзура місійного монаха й м’який стукіт молитовних чоток, що проникають у неторкані землі тубільців перед приходом окупаційних шоломів й перед цокотом рахувальних машин, що підсумовують прибутки? Папа Юлій II, великий безбожник на престолі Петра, лю
бив носити меч замість хреста. Чи не був католицьким папою і чи не хрест був його жерцівським знаком? —‘ Коли його запитали про це, він вийняв меч із піхви й підніс його за лезо вгору. Руків’я меча — хіба не воно було досконалим хрестом? Хрестом присипляли противника, мечем здіймали йому голову, коли не покорився. Вся вмілість державника і папи полягала в знанні: коли меч переміняти на хрест і навпаки...
В день 19 березня 1930 року відкрив Пій XI перший молитовний похід католицизму проти влади комуни. Чи думав водночас про хвилю переміни хреста на меч методами Юлія, про світське апостольство церкви при участі артилерії, піхоти, летунів?
Очевидно, — така є внутрішня механіка молитовних походів. В листі до кардинала Пампілія Пій XI так говорив приховано про ті речі:
«Маючи певність, що в вибраній ним хвилі провидіння боже приготує й подасть конечні способи, щоб направити моральну й матеріальну руїну тих безбожних просторів.., з душею, повною запалу, будемо тривати в тій благальній молитві, яка, маємо ту надію, збудить боже милосердя над російським народом».
Приготує й подасть... Провидіння боже на землі, це власне папа, сам бог на землі. Чи не йому-то грозить загибеллю комуна, найпершому з земних богів? І тому всі його кроки, всі загальні й дрібні поточні заходи скеровані на те, щоб у вибраній ним хвилі приготовити й подати конечні способи для направи безбожних просторів, для знищення комуни. Такий теж був найближчий глузд трьох головних споруджень політики божеського провидіння: відновлення папської держави, енцикліки «Сорокового року» й установлення Католицької акції серед загалу вірних. Як три стіни трибічної будівлі, доповнювали вони себе взаємно й змикалися досконало. Державна суверенність створювала незалежний простір для руху, для приготовления конечних способів, подавала вільну площину відскоку хрестоносних походів. Енцикліка «Сорокового року» мала втихомирити й приспати гнівну настороженість мас, можливбго спільника комуни поза країною Рад. Католицька акція мала створити нове світське рам’я церковної ієрархії, змобілізовану армію вірних, що, віддавши себе в розпорядження святої церкви, в призначеній на це хвилі, захоплена й досконало послушна, готова була б вирушити хрестоносним походом проти одного
 ворога, до однієї, самим богом вибраної мети. («Щоб був бог! — І не було комуни».)
Так це бачив і розумів отець Сойка й, захоплений унут-рішньо зв’язністю й соціальною спрямованістю тієї роботи (це було щось для Сойків!), віддавався їй з усією властивою для себе жагучістю й розрахованістю. Наче з повітря вловлював заздалегідь її напрямні лінії. Коли вперше дійшли до його слуху вістки про основи й методи Католицької акції, то, притакнувши їй з гарячою готовістю, він разом із тим сказав гордовито-самовдоволено:
— Це я роблю від перших днів мого священства!
І говорив правду. Не було ще вісток про Католицьку акцію між найбільш втаємниченими, як отець Сойка стосував уже в своїй діяльності її головну засаду, що була водночас одною з найважніших вимог його духівницької тактики на селі. А саме:
— релігія повинна опановувати все життя селянина. Її основні, як і її буденні, практичні принципи повинні проникати весь його індивідуальний і громадський побут, його мораль і господарче життя, його всі нескладні культурно-національні й групові, суспільні погляди й планування.
Як і саме село, отець Сойка відносився з деякою нехіттю до всіх організаційних новин у суто рілігійному житті, до всіх тих способів «внутрішнього досконалення», що їх розсаджували по селах новопосвячені целебен. («Для гістерич-них пань по містах, прошу дуже! Але для мозолистих дядьків?..») Тому в практичному переведенні останньої вимоги опирався він на традиційні постаті релігійної організації села, на церковному братстві, що ніколи не вигасало в Кли-мівці під рукою отців Климовичів і що, переходячи з покоління на покоління, вросло в звичаї села й стояло в ньому на межі між побутом і релігією. Лив, очевидно, в старі міхи молоде вино своєї невсипучої сойківської енергії й пристосовував їх майстерно до виконання поодиноких завдань Католицької акції на селі. Климівчани не зчулися, як між ними затяжіла діяльна рука новітньої, по-новому активної церкви, що їх же власними поступками вникала в усі болючі питання їх буднів і їх свят. Притягнувши до участі в роботі братства найповажніших і найбільш неуступчивих у селі господарів, незамітно для них самих, ступнево передав отець Сойка під їх суворий нагляд усе одиничне й родинне життя парафіян, усі хатні й міжсусідські справи, що відтепер розглядалися в нутрі братства й що їх вирішенню під
давалися місцеві селяни звичайно без спротиву. (Суд дорогий, а тут дядьки затиснуть.) У полюбовному суді при братстві згромадив отець Сойка майже всі маєткові суперечки між парафіянами й, беручи живу, хоч приховану участь у способі їх полагодження, як і в усіх інших економічних питаннях села, здобував він ступнево міцний вплив на самий нерв селянського життя, на всі майже господарські зміни, які відбувалися в границях його парафії. Йдучи в цьому проти традиції села, всіма доступними йому способами: через економічні й освітні організації села, через натиск з двора й церкви, старався він спинити грізний процес роздрібнювання сільської посілості в межах міцніших родин, процес обідніння села й його масової пролетаризації. Така власне була загальна лінія економічної політики отця Сойки на селі: звернувши виключну увагу й найпильнішу дбайливість на засібніші елементи села, належить створити з них сильний економічно селянський стан, свідомий себе і врослий певно в землю, який єдиний міг би послужити в недалекому майбутньому як надійна опора проти посягнень сільської голоти, проти соціальної й культурної більшовизації українського села.
В питаннях культурно-освітнього руху на селі виходив отець Сойка кожночасно від конкретного стану речей, який заставав на місцях свойого парохування. Основний його погляд у тих справах був такий: історичний досвід показує, що кожному розвиткові знання відповідає одночасний упадок віри в бога, й кожне поширення знання серед збіднілих мас у своїх оконечних висновках веде до заперечення існуючого ладу, до соціальної революції. Відсіля простий висновок для церкви й для Сойків: стримувати об’єктивний розвиток знання, обнижувати його вартість у очах людини, не допускати його до народних низів, для яких темнота — най-певніший задаток спокою й задоволення. «Блаженні вбогі духом, бо їх є царство небесне» *. Або, як говорив Бертрам де Мандевіль: «Господь створив світ щасливим, а люд задоволеним, навіть зі свойого мізерного положення, для цього потрібно, щоб величезна більшість людей вірила не в науку, а в бога. Знання поширює й побільшує наші бажання, а чим менше бажає людина^ тим легче можна її задовольнити...» Батько отця Сойки говорив про це так: «Навчи дядька думати, а додумається до поділу двірської землі...»
'Від Матея, гл. V, 3. (Прим, автора).
Проте, раз уже освіта прорвалася широким потоком у сільські маси, всіма зусиллями належить опанувати її, належить перемогти її натуральні, протиправові й протирелі-гійні тенденції й, відібравши їй об’єктивний характер, скерувати її в русло страху божого й пошанування спокою й чужої, хоч би й великої власності.
В такому напрямку й проводив отець Сойка освітню роботу в культурних організаціях Нової й Старої Климівки: в обох читальнях «Просвіти» й у «Драматичних гуртках», в освітніх відділах кооперативи й «Сокола», обсаджуючи їх своїми братчиками, впливаючи через них на добір книжкової лектури й на склад преси, організуючи відповідні імпрези, що часто зливалися в нього з обходами чисто релігійного характеру...
Подібно від існуючого стану речей виходив отець Сойка в своїй національно-політичній діяльності між своїми парафіянами. В найглибшій своїй сойківській істоті отець Сойка кпив сердечно з національного засліплення, яке знаходив у свойому низовому оточенні. Був українцем, це ясне. Значило це для нього, що сидів на землі, яка повинна бути для нього предметом найближчого й найлегшого забору, й сидів серед народу, який повинен бути йому джерелом... [нрзб.] можливіше дешевого вростання в прибутки й посілості. Був українцем, це ясне. Але водночас не був на це сліпий: спостерігав буйний культурний розквіт в умовах більшовизму: буйний, незнаний дотепер на землях України розвиток українського друкованого слова, високого й середнього шкільництва, українського театру, письменства й мистецтв взагалі... Чи не було це все національне, українське?— Очевидно.— Але разом із тим — і це бачив — усією своєю істотою, всім змістом несло воно загибель, не кому: Сойкам землякам, усім, як є, Сойкам по цей і по той бік Збруча, несло смерть усій сойківщині світу, як такій... Було ніби своє самою зовнішністю, але як же чуже, смертельно вороже й чуже для всіх Сойків своїм суспільним глуздом!------І
навпаки: коли іноді тут, серед багатих подільських ланів підносився дух більшовизму, коли він з’являвся на межі самих сойківських посілостей, дошкульно вриваючись у розрахунки роботи, чи не була це місцева, державна влада, що налітала на нього узброєною рукою, що його носителів заганяла в в’язниці й у землю, що своїми законами захищала не кого: Сойків-українців, перед руїнною пропагандою, перед гнівними посягненнями своєї, одномовної голоти. Була
та влада ніби чужа самою зовнішністю, але як же своя, кровно своя й спасенна для Сойків своїм суспільним глуздом! Через те — між іншим — Сойка кпив собі сердечно в свойому нутрі з національного захоплення, яке так часто зустрічав у свойому оточенні. А проте,— а проте в своїй громадській практиці йшов у крок з тим сліпим, на його думку, захопленням, йшов так, як би це було його власне, найширіше, найбільш готове до посвяти нацюнальнё почуття. Такий був власне практичний вислід його сойківських розрахунків: що не слід легковажити ніякою масовою силою, як тільки її можна повернути на свої мливні, ненаситні лотоки; що не слід, зосібна, легковажити живим національним захопленням, почуттям, яке найуспішніше надається для того, щоб створити враження національної єдності всіх верств, щоб у потоках національного протесту, в привидах національної революції втопити всі вогні класового незадоволення, всі зародки соціальної, проти посідачів зверненої революції.
Коли отець Сойка в 1923 році переїхав як парох до Нової Климівки (як дідич теж), національні настрої між селянами мали всі признаки піднесеної революційності, активного спротиву й нехіті до шляхетської окупації в Східній Галичині. В цілій околиці відбувалися акти групового саботажу на державних предметах і на об’єктах дідичівської посілості, й ніщо в тому русі не вказувало на те, щоб той народний гнів мав спинитися перед непорушними посілос-тями дідича-українця. Чи отець Сойка звернув свій духів-ницький авторитет проти подібних настроїв серед парафіян? — Навпаки: різними сторонами своєї громадянської роботи давав він, кому треба, відчути свою опозиційність до окупаційної влади й свою прихильність до загостреної національної акції й не спинявся в тих проявах своїх патріотичних почувань, доки не придбав собі майже повного довір’я селян, не став майже своїм чоловіком серед активного молодняка. Всі дальші роки духівницької й громадської роботи отця Сойки в Климівці й околиці були назагал майстерним показом того, як належить орудувати національним живлом, як можна звести його в лагідне русло, призначене збірному життю святою церквою, й як відвернути його революційну гостроту від святих установ, власності, цёркви й держави.
На церковних полях по тому боці річки Климівки, на горі, званій Косовою, знаходилася збірна стрілецька могила
з 18-го року, один зі слідів сумного відвороту галицької армії після кальнянської офензиви. Стрілецька могила! Чи не був це найкращий об’єкт для шляхетного національного запалу, чи не на могилу належало звернути всю романтику революційної боротьби, що кидалася по бездоріжжях, що в змаганнях з державним противником зривалася часто на тяжкі проступки соціального, класового характеру? («Навчи хлопа думати...») Протягом двох перших літ свойого урядування в Климівці зумів отець Сойка зосередити майже всю увагу активного сільського молодняка на стрілецьких могилах, зумів зробити йх предметом особливої дбайливості села й локально-національної гордості. В кінці 1924 року піднявся на Косовій горі величний дубовий хрест у терновому обрамленні...* ...в зв’язку майстерність отця Сойки в його духівницькій і іншій роботі. Не очікував, очевидно, отець Сойка, щоб усе, ані навіть приблизіїо все в його [1 нрзб] практиці відбувалося згідно з його плануваннями. Але була це одна з його найболючіших, трагічно забарвлених турбот, що, власне в найпевніших його калькуляціях, де ніби саме чергування випадків піддавалося струнким лініям його холодних думок, якась химерна сила прохоплювалася у клітини його розрахунків і, розриваючи їх міцну спаяність, відбирала їм їх надійність, їх упевненість і господарський глузд. Звідкіля це приходило? Іноді мав отець Сойка живе почуття, наче у всіх своїх калькуляціях він оставався не більше, як на шкаралущі речей, наче в усіх, навіть найкраще відомих йому випадках його знайомість сковзала тільки по поверхні подій, тоді як у їх глибині, поза границями його спостереження, відбувалися якісь таємні процеси, може властиві процеси подій, для яких у нього немає глузду й які ніколи не дадуться схопити ціпкими лініями його холодної, на постійний прибуток спрямованої волі. Це вони, мабуть, чудні й химерні сили, проривалися від часу до часу на шляху його логічних передбачувань. Це в їх рухливій масі розпливалися цупкі клітини його надійних калькуляцій, як би це були хрупкі льодові споруди, що впадали несподівано в розпалене живло. В таких хвилинах — не все, очевидно — отець Сойка спинявся в трагічній безпомічності, й тоді іноді, рідко, а проте ясно, в найтайнішо-му кутку його істоти підносився проти його бажання забавний смішок, чудний, невідомий дотепер у житті сойківського
* Втрачена одна сторінка рукопису.
племені смішок, що від нього, як від зачарованого пункту, віяло в душі отця Сойки безконечними сніговими просторами, глухими й непробудними.
Чи не була Нова Климівка одним з найобичайніших, найбільш забезпечених проти морального упадку селом і чи не було це вислідом суворого, планового, матеріально обо-снованого догляду отця Сойки, який діяв у селі твердими руками старшин-братчиків, найперших господарів і старого типу батьків? А проте — річ майже неймовірна — з року на рік мав отець Сойка в своїй парафії три-чотири пари молодят, що жили на віру, без шлюбу, й що з незрозумілою, наче живловою впертістю (не було це наслідком якогось освідомлення) затверділи в свойому безправстві, не подаю-чися на вговорювання отця Сойки, ані на більш промовистий господарський натиск дядьків із братства. Так, ніби це висіло в повітрі й падало злим насінням у голови людей і пускало паростки, яких отець Сойка не в силі був виполоти, ані заглушити, ані опанувати в рості...
Чи не була Нова Климівка селом найбільше зрівноваженим у національному відношенні, не угодовським, ані теж не поривчастим проти сили, розумно пристосованим до ми-нучих — дасть біг — обставин хвилі, розумно очищеним від колишніх революційних настроїв і, навпаки, матеріально заінтересованим (свято на Косовій горі!) чв спокійному перебігу місцевого життя? І от — наче поза видимістю сільських випадків, що проходили під посереднім доглядом отця Сойки й становили для нього повноту сільського життя, десь у підгрунті села плила таємна річка, що діяла в ньому з непереривною тяглістю, вперто й упевнено, визначаючи напрямок сільських випадків й становлячи властиву, хоч приховану для ока, дійсність села,— в найважніших у організаційному житті Климівки хвилинах, при виборах до різних народних установ, поза волею самого отця Сойки (й за чиєю б волею?) до проводу установ входили елементи, що жили в постійних конфліктах з органами суспільної безпеки і в самому отцю Сойці будили болюче для його господарської амбіції почуття ненависті й неспокою. (Гелета: —«То дід, — з такого все може бути».)	'
І щодо свята на Косовій: —чи не дійшло воно в міцних долонях отця Сойки до такої ступені впорядкованості й безпеки, що поліційні державні органи майже в усьому здавалися на справність добровільної новоклимівської варти, вишколеної в місцевому «Соколі»? І от уранці, на Спаса 29-го
18*	•	'	275
року, коли перші валки прочан під наглядом вартових почали підпливати до Косової *..........................
«...[розуміння, що знає про все (хоч би не знав нічого). Коли це не поможе, а свідки ще інквізитора не переконали належно про вину обвинуваченого, тоді він може вдавати, що вже переконаний свідками зовсім, і, переглядаючи в актах, скаже до обвинуваченого з переконанням і свобідно:	,
— Тепер бачу виразно, що говориш неправду. Згодом може інквізитор узяти якийсь документ і, читаючи, говорить дальше суворо:
— Як можеш так брехати! Вже все мені відоме; я мав слушність; признайся сам до вини, бо ж бачиш, що все знаю!
Коли й це не поможе, тоді інквізитор прикинеться, що мусить від’їхати, й. говорить:
— Я жалів тебе й хотів тебе скоро випустити на волю. Але тепер мушу виїхати й не знаю, коли вернуся. А що не хочеш нічого визнати, мушу тебе лишити зв’язаним у в’язниці.
Тоді, щоб випроситися від в’язниці, обвинувачений зачне, може, що визнавати. Коли ж і той спосіб виявиться недостаточним, інквізитор посилає до обвинуваченого якогось наверненого єретика, що прикидається, ніби належить іще до секти єретиків, і старається війти в довір’я в’язня. Коли цього доб’ється, приходить пізно ввечері до його келії, протягає розмову й прикидається, що вже не час вертати, й остається там через ніч. Потім у зручній розмові доводить обвинуваченого до того, що він признається до свого проступку. Тимчасом під дверима — з доручення інквізитора — підслухує кілька осіб, між якими повинен бути нотар, щоб записати слова ув’язненого»
— Послухай, ти, неопірене курча, що хоче вчити свою квочку!
«— Коли обвинувачений не хоче признатися, обов’язані інквізитор і епіскоп дати наказ, щоб його
* Втрачена одна сторінка рукопису.
1 3 «Підручника інквізиторів» інквізитора-домініканця Миколая Еймерика. (Прим, автора).
роздягнули; судові слуги повинні той наказ виконати не з веселістю, тільки зі смутком на лиці. Коли ще відмовляється від признання, кількох досвідчених мужів мають старатися переконати його й обіцяти йому, що не потерпить смерті, коли визнає свій блуд і присягне не відступати вже від церкви. Бо знаю з не одного досвіду, що багатьох призналобися до вини, якби їх не відстрашувала думка про кару смерті, що має прийти після того... Коли ж те все не дає наслідків, належить його мучити звичайним способом, слабше або міцніше, відповідно до роду провини. Коли при мірних тортурах не досягнеться в нього нічого, треба йому показати інші знаряддя мук і сказати, що всі муситиме перенести на собі» ’.
Або ще так:
«— Коли обвинувачений перечить свою вину і не вдалося його переконати, тоді заходить конечність тортур, щоб видобути правду. Тортури ніяк не противляться доброті й лагідності церкви, якщо познаки про вину обвинуваченого є виразні і не даються заперечити. Обвинуваченого вводять до кімнати тортур, де найвелебніший епіскоп Н. Н. і честивий отець-інквізитор іще раз його запитують. Коли не признається, роздягають його і починають мучити. Ще раз напоминають його добротливо й по-батьків-ськи, щоб визнав правду. Коли це не помагає, велять потягнути його догори. Тортурів уживають проти обвинуваченого, щоби добути з нього признання його вчинків, його поглядів, як і ймена його співучасників» 1 2.
Послухай ти, кваліфікований пуп’янку, і скажи: чи знаєш що нового?
«— На місці, де переховують знаряддя тортур, має обвинувачена з рукою на святому євангелії скласти обіцянку, що буде говорити правду. На початку відзивається до неї честивий отець голосом, повним милосердя:— Тому з познак і [нрзб] свідків ми певно знаємо твою вину, постановили ми почути правду з твоїх власних уст. Через те я говорю тобі...
1	3 «Підручника інквізиторів» інквізитора-домініканця Миколая Еймерика. {Прим, автора).
2	3 твору «Святий Арсенал» інквізитора Томи* Менгінія. (Прим, автора).
признатися з доброї волі, бо інакше приневолимо тебе шнурами, що чекають на тебе.
Вона відповідає:
— Я вже сказала правду.
Все мусить бути записане: що говорить, що робить, її зітхання, її сльози, її жалі, її крик.
— Для того, що ти є вперта, — говорить дальше честивий отець, — не можна бути до тебе милосердним. Взиваю ще раз тебе, признайся...
Вона відповідає:
— Не маю нічого більше сказати.
Тоді велить честивий отець її роздягнути й зв’язати шнурами. Під час того говорить:
— Остерігаю тебе, що ці тортури не мають ніякого відношення до того, що вже ти визнала; там те ти відпокутуєш прописаною карою, хочемо тільки, щоб ти нам сказала правду... Що скаже на те, має бути записане. Потім велить честивий отець підтягнути обвинувачену, прив’язану до мотузка, вгору. Як уже висить, гола, закликає її, щоби призналася. Але вона або кричить: —О мій боже, то страшне, вмираю, — або мовчить. Усе, що під час тортур говорить або робить, належить сумлінно записати. На випадок мовчанки велить честивий отець натягнути шнур. Вона кричить знову:
— О мій боже! Пресвята діво, поможи! Святий Франціску, змилуйся, змилуйся!
Коли обвинувачена висіла вже якийсь час угорі (належить той час занотувати), велить честивий отець опустити її вниз. Може їй оповісти, що спустили її для того, щоб дальше тортурувати,— це лежить у волі самого честивого отця. Потім натягають обвинуваченій члени й ведуть назад до в’язниці. Наступного дня вводять її знову до кімнати тортур. Честивий отець їй говорить:
— Тому, що нас не вдоволили твої відповіді й що не хочеш признатися до вини, хоч є стільки познак і такі звідомлення свідків, постановили ми знову тебе мучити, але на цей раз болючіше. Через те раджу тобі признатися...
Коли обвинувачена остається при своїх визнаннях, честивий отець велить її знову голою прив’язати до шнурів і питає ще раз:
— Чи хочеш визнати правду?
Якщо відповість:
— Я вже сказала, — тоді велить підтягнути її високо вгору, тоді знову питає. Але вона кричить заєдно:
— О мій боже, вбиваєте мене.
Коли честивий отець бачить затверділість обвинуваченої, велить її опустити вниз. Коли стратить свідомість, належить записати в протоколі. «Обвинувачена, висячи на шнурах, бліда й покрита холодним потом, усе кричала:—О мій боже і т. д.; честивий отець велів положити її на лаві й приводити до притомності оцтом і сірчаним димом». Коли її стан не зміняється, кличуть лікаря, що має оглянути, чи зомліла направду. Коли лікар притакне, належить її завести до в’язниці й там доглядати. Коли ж тільки вдавала зомління й можна дальше її мучити, належить записати в протоколі: опісля велів її честивий отець підтягнути знову догори. Лупається, що обвинувачена в часі тортур засипляє, або робиться невразлива на муку. Тоді належить умістити в протоколі: тому, що обвинувачена показалася невразлива на біль, а честивий отець догадується в цьому диявольському підступу, то велів її решти роздягнути й пошукати під її раменами, в устах, у волоссі й на інших частях тіла, чи нема де схованого способу, що призводить до того наслідку. Належить так обстригти її волосся по всьому тілі. Так чисто голу й обстрижену підтягти її знову догори»1.
Або ще так:
«— Дня 21 червня 1527 року велів інквізитор Моріз привести лікаря Жана де Саляс. Саляс заявив, що не зробив нічого з того, в чому його обвинувачують. Тоді Моріз велів його завести до катівні. Там роздягнули його, а інквізитор-кат Петро Поррас прив’язав його конопляними шнурами до ослона, на якому мучили, обв’язуючи йому шнуром руки й ноги одинадцять разів. Коли тоді знову' домагались від Саляса, щоб визнав правду, він наново запевнив про
1	«Карно-судовий підручник чина Менших братів святого Фран-ціска, щоб у святий спосіб виконувати справедливість». (Прим, автора).
свою невинність. Тоді положили йому на лиці мокру хустку з тонкого полотна й поливали водою так, щоби вливалася до носових дірок і до рота. Але ж-бо Саляс запевняв про свою невинність. Тоді викрутили йому корбою праву ногу, вливаючи одночасно воду, як перед тим. Одначе Саляс до нічого не признався. Нарешті відв’язали його від ослона, але інквізитор Моріз заявив, що тільки почав тортури й ще їх не докінчив.
Під час тортур був присутній підписаний, нотар Генріх Паз» *.
Скажеш тепер щось нового, ти, жабко зелена, новий та недоварений захиснику публичної безпеки?
Отець Сойка оглядав референта, відкинувши голову, його очі підсмикнулися забавно кутками вверх, у них була така глибінь тяжкої, разом безжальної погорди, що вчорашній агент знітився під ними й поник у кріслі, як би шукав у ньому оборони перед пекучим поглядом. Отець Сойка говорив, звертаючись у кінці до старости:
— Католицька церква має такі високі, самим богом їй надані кваліфікації в ділі поборювання ворогів суспільного спокою, що їй зовсім байдужі опінії референтів від публічної безпеки... Й те своє високе покликання: — «Спасіть Христа в царстві христовому» — сповняє вона й тел пер і буде сповняти в будучому, незалежно від того, що про це думають пани референти, як не все знають своє місце в обличчі святої церкви.
Принишклий референт кинувся вперед з якимсь словом, але його спинив і осадив староста, що, вирівнявшись у весь зріст, сказав з уряду й примирливо:
— Ніхто з нас не думає заперечувати великої й неза-ступної ролі церкви в поборюванні різних протисуспільних напрямків,— у першу чергу я стверджую це — ніхто з підлеглих мені функціонерів. Думаю, що та моя заввага буде для отця дідича вистарчаючим полагодженням того непорозуміння, що тут непотрібно зайшло. А щодо самого випадку на Косовій горі...
І отець Сойка вже знав, що справа випадку полагодиться добре. Згодом сиділи довкола стола старости три діловито похилені голови: вуглувата, гранчаста голова отця
1	3 урядового протоколу тортур у місті Валлядолід, за великого інквізитора кардинала]... (П рим, автора).
Сойки, стіжкувата, підполковницьки підстрижена — пана старости й прилизана, довгаста й вузька на скоронях ре-ферентова, й у спільному узгідненому зусиллі намічували способи, які мали забезпечити свято на Косовій горі від виступів протидержавних елементів.
А проте два роки згодом, на останнього саме Спаса, випадок повторився вдруге, й прикріший, бо сполучений з масовим протирелігійним виступом («демаскуємо торгашів у ризах, що гандлюють кістками несвідомих жертв буржуазної війни»!), явищем невідомим ще в тих околицях. Наступила скажена протиакція особисто ображеного й інтересованого референта (pakuj si§ pan) * *, з масовими арештами й пильними допитами («коли обвинувачений заперечує.свою вину й не вдалося його переконати, заходить потреба тортур, щоб видобути правду»), проте властиві ініціатори акцій осталися недоступні й для органів справедливости, й тільки своїми вже, пароховими засобами дійшов отець Сойка до прикрої відомості, що самого джерела виступу належить шукати не де, а в Новій Климівці, серед каменярської голоти на тому березі («на горі»), серед так званих у селі довбеньок. І хоч перечував уже дещо отець Сойка давніше, то побіч непевності на долю самого свята (десять тисяч і більше!) та відомість була найболючішим за останні роки ударом для отця Сойки, достоту: ударом під серце. Був уже факт: комуна засіла в його парафії, в селі Сойки, Сойки — неперевершеного майстра в божих і людських Справах, Сойки — заборливця й посідача...
Так що не все йшло без перешкод у духівницькій і іншій роботі отця Сойки.
Звичайні, поточні справи сільського життя опановував отець Сойка руками церковного братства, загального [нрзб] до нього знаряддя його волі. В обличчі особливих, загострених труднощів (не дай бог, щоб стали вони коли-будь [нрзб]... ними справами села), щоб дорівняти їм і перемогти їх методом праці й боротьби, створив...*
!j£ jjC jjC
— Життя-а-а вже не стає-є!
— Ере-е-тик!
— Ісу-у-!..
1 Забирайся звідси, панеї (3 польського.— Ред.).
* Втрачено 37 сторінок рукопису.
— Де консисто-о-о-рія!
— Та ге-ей, отці добро-о-дії, спокій-но!—
Спокійні в цілій тій ошалілій метушні були дві постаті: старого декана Лавришина, що сидів у свойому кріслі трохи пригорблений, з ліктями на бильних опертях, і друга — отця Здановича, що стриміла в самій середині тієї метушні, як цвяшок, забитий нерухомо серед кипучого горшка... Опустивши на груди сиву бороду, отець декан приглядався крадькома тій чудній і самітній появі, що сиділа там проста й пригладжена і з таким виразом лиця, як би ні один звук з того хаосу не доходив до її свідомості. Трохи пригорбившись («а прецінь заговорили!»), старий Лаври-шин перевів погляд на свойого заступника і водночас підняв і простягнув у бік зібраних суху долоню. Галас у хаті приляг, і з нього піднісся й пішов широкою стопою шорсткий, трохи скрипучий голос віце-декана Івахова:
— Нехай не думає отець Зданович, що нам іде про самі треби, хоч бог свідком, як тяжко не одному з нас, що має діти в школах і почувається до сякого-такого народного обов’язку,— як тяжко — кажу — не одному з нас відмовитися від того грейцара, що прецінь є гірко запрацьований і слушно нам належиться... Не про той гріш іде тут, отче Зданович, — тільки про основи моральності в народі, про добро й повагу святої церкви, про непорушні підстави віри, які ви своїм поступованням захитуєте...
— Слухайте! — слухайте! — загомоніло захоплено відусіль, а очі Здановича порушилися й спинилися на широколобому лиці віце-декана. Отець Івахів продовжував, обтерши піт з верхньої губи:
— Жиєм ми, як жили цілі покоління наших попередників, світлих не раз і гідних наслідування постатей у свя-щеничому стані, в старих, добрих звичаях, у добрій злагоді з народом, проповідуючи слово боже й підтримуючи віру в народі по своїй силі й змозі. Аж от приходите ви, молодий отче, й заводите тут різні новості й цілим своїм життям говорите, що всі ті проповідники божого слова — фарисеї й вороги народу, п’явки, що жиють його кров’ю, здирники, що тягнуть з нього сьому шкіру, замість того, щоб віддати йому свою... («Ох,— власне!»).
— І як ви думаєте, отче Зданович: чи понижуючи нас так у очах народу, не понижуєте ви разом з тим повагу до святої церкви, чи не нарушуєте підстав християнської моралі, не захитуєте самої віри в бога в народі?
Два десятки очей повисли на лиці отця Здановича, який спитав серед мовчанки:
— Як можу захитувати віру в бога, коли я тільки сповняю боже слово?
— Яке то слово ви сповняєте, сину? — перепитав хрипко отець Лавришин.
— «...І післав їх проповідувати боже царство й оздоровляти слабих. І сказав їм: — нічого не беріть на дорогу, ні палки, ні торби, ні хліба, ні грошей і не майте по дві одежі».
— А-а-а-а! — проспівали згідно й різноголосо всі отці, відкидаючись у сидіннях.
А з середнього ряду підскочив юркий підліський попик і, взявшись у боки, проговорив бистро до Здановича:
— Щодо палки й торби й двох одеж, то ви вже сповнили,— не маєте. А може б ще оздоровляли слабих?
А з задніх крісел хтось пропіяв фальцетом:
— Ісу-у-сик! — прости боже!..
І багато отців захіхікало, захлипуючись у кулаки.
Отець Лавришин скартав суворо всю невластивість жарту й сміху, а тоді повернувся до Здановича й спитав м’яко, ховаючи в бровах злий полиск своїх невеличких очей:
— Як думаєте, сину: чи всі ми, самі духовники, знаєм те місце з євангелія святого Луки, чи не знаємо?
— Думаю, що так,— відповів тихо Зданович,— а в його очах стояла вже заслуханість і деяка сторожкість.
— І ми так думаємо, сину... А як уважаєте: коли хто з нас проте має хліб, і дві одежі, й-га! — може й який гріш у кого там знайдеться, чи порушуємо ми тим боже слово й не слухаємо заповідей?
— Не хочу я судити.
— І не можете судити, молодий отче, не маєте підстави... Бо коли вже так вірно берете букву закону, то чи не говорить святий апостол Павло в першім посланні до ко-рінфян: — «Який жовнір служить коли своїм коштом? Хто, посадивши виноград, не їсть овочів з нього? Хто, пасучи стадо, не їсть від стада молока?»1 — І «чи не маємо ми влади їсти й пити?» 1 2.
« — їда не приближає нас до бога» 3.— І «краще не
1	Перше послання до корінфян, гл. IX, 7. (Прим, автора).
2	Там само, гл. IX, 4. (Прим, автора).
3	Там само, гл. VIII, 8. (Прим, автора).
їсти м’яса, не пити вина й не робити нічого такого, від чого твій брат потикається, або спокутується, або спадає зі сил» *.
— Чим же ми спокутуємо брата? — «Коли ми посіяли... духовне, чи це багато, коли ми пожнем... тілесне?»1 2.
—	«Даром отримали, даром давайте» 3.
—	«Хіба не знаєте, що, хто править у святині, живиться зі святині? Хто служить при жертовнику, бере частку з жертовника?— Так і господь повелів тим, що проповідують євангеліє, жити з проповідування» 4.
— Але «За що мені нагорода? За те, що, проповідуючи євангеліє, благовіщу о Христі без заплати й не маю користі з влади проповідування» 5.
—	«Хто працює, є гідний нагороди за свій труд» 6.
—	«Маючи страву й одежу, будемо задоволені.— Бо хто хоче збагачуватися, впадає в покуси й засідки й у всяки нерозумні й шкідливі поступки, що вводять чоловіка в біду і в загибель.— Бо корінь усіх лих є любов срібла, якій віддавшись, дехто відійшов від віри...» 7'.
Старий Лавришин зігнувся, а його очі заграли вогниками з-під білих брів.
— Таке нам закидаєте? За те осуджуєте?
— Не хочу я нікого судити,— сказав удруге Зданович і був уже спокійний.
—І не маєте права!
Отець Лавришин підпер боки долонями й зітхнув глибоко.
— Гадав я полагодити справу по-доброму, як у родині, але бачу, що добром тут не викоріню зла і що зло є більше, як було моє перше припущення... Скромні ви й тихі, на перший погляд, отче Зданович, і самі, певне, за такого себе вважаєте, тим часом є то диявол гордості й самозалюблен-ня, що водить нас новими ніби дорогами... Здається вам, що йдете вірно за словами святого євангелія, але нагадую вам, що нема правдивого розуміння святого письма поза згідним з церковною традицією й цілістю католицької нау-
1	Послання ап. Павла до римлян, гл. XIV, 21. (Прим, автора).
2	Послання до корінфян, гл. IX, 11. (Прим, автора).
3	Від Матея, гл. X, 8. (Прим, автора).
4	Послання до корінфян, гл. IX, 13, 14. (Прим, автора ).
5	Послання до корінфян, гл. IX, 18. (Прим, автора).
6	Від Луки, гл. X, 7. (Прим, автора).
7	Перше послання до Тимотея, гл. Vl, 8—10. (Прим, автора).
ки й практики... А ви — чим міряєте правдивість своїх поступків, коли йдете одинцем і проти звичаїв свого обряду? — «По овочах пізнаєте їх. Чи збирають із терну виноград, або з реп’яха смокви?»1. А які овочі принесло дотепер ваше поступовання?— Гнів і обурення між духовенством (голоси: — «Камінь би тут обурився!»), шкідливий заколот між народом («Сваряться за кожний грейцар, — хоронять без священика!»), нарушения поваги святої церкви й захитання віри... Чи не пізнаєте в тому знаку гріха й злого духа, що водить вас по блудних дорогах? — Бо я пізнаю й не сумніваюся в тому... І як той, що відповідає перед богом і своєю ієрархією за добро церкви в тому деканаті, питаю вас, отче Зданович, — і напоминаю: чи ус-відомляє-те ви свої помилки й чи маєте добру волю змінити своє поступовання згідно з духом нашої святої церкви і з вимогами нашої традиції?
Отець Зданович був знову замкнутий і наче далекий і як усе притуплено-спокійний. Він схилив голову й, випнувши вперед свій невеличкий, вузький, рівно з волосся висунутий лобик, сказав ніби до себе:
— Що роблю, те буду робити й не поступлюся проти моєї совісті.
Тоді старий Лавришин підвівся на всю висоту й, здви-нувши плечима, зробив руками жест, наче вмивав долоні...
Ще в кінці того літа була від обох деканатів делегація у львівській архієпархії, а три місяці по ній переїздив отець Зданович з цілим своїм добутком (жінка й синок-мандрів-ник; і — «ні палки, ні торби, ні двох одеж») на нову самостійну адміністрацію, серед жовтих, хрупких, потрушених рідким сніжком сокальських пісків. Були тут свої отці-су-сіди й теж отці-декани, й усе йшло своєю чергою, й не минуло й двох літ, як отець Зданович знаходився знову в дорозі, й тихі колеса його вбогого візка розгортали біліший тепер і сипкий пісок по той бік Сяну, в північній Ярослав-щині. Ще рік згодом служив він божу службу далеким лемкам на кам’янистому підгір’ї й, слухаючи їх співної говірки, ділився з ними сухим вівсяником, бульбами й крихтою призбираної омасті. Двічі в той уіас викликали його до єпархії на розмови й після другого приїзду й послуху («Яке ваше останнє слово, отче?» — «Що роблю, те буду робити й не поступлюся проти совісті»), в рік перед
1 Від Матея, гл. VII, 16. (Прим, автора).
світовою війною слід отця Здановича губиться в церковній службі й ціле його життя, на роки, як би не було його, зникає з наших очей...
Коли дванадцять літ згодом отець Зданович з’являється в Кальнянському повіті як адміністратор парафії у Плугівцях, тримається він просто, як колись, і реверенда лежить на ньому гладкими складками, але є щось нове в тій гладкості й простоті, як і в цілій поведінці отця Здановича. Голову носить він рівніше, як колись, і трохи відкинуто, й у цілій постаті, сухорлявій, стрункій, крізь очевидну дбайливість і навіть елегантність появи пробивається деяка задирливість і наче насмішкуватість. Міцно вже шпакувате, густе його волосся причесане ріжками на боки, а невеличкий, вузький, колись опуклий лобик зібрався й застиг твердими грудочками, як буває в дитини, що її настрій закляк на хвилю між гіркою образою і готовістю до жарту. Так само було щось докірливо дитяче в цупкій лінії його губ, що віткнулися кутками в бороду, як і в нерухомому піднесенні брів, що підпирали лобик.
Обличчя Здановича було сухе й затягнуте смаглою шкірою, а на вилицях його і крилах тонкого носа виступали сіткою сині жилки, як мокрі, сплутані волосинки. Подібні жилки виступали теж у білках його очей,'тільки ясніші й опуклі, й були тут, як мініатюрні струмки, налиті голубим, тихо горіючим плином. Отець Зданович запивався потрохи...
Жив він у Плугівцях одинцем і майже в самоті, віддалік від духівницького оточення, яке відлякував від себе біси-куватою посмішкою просто в лице. Життя його було чудною мішаниною гладкої впорядкованості і вигадливості, майже чудаковатості, що не спинялася перед ніякою святістю ні повагою. («Що роблю, те буду робити й не поступлюся...») Перший тиждень у місяці проводив отець Зданович у селі, на плебанії запиваючись (у міру) зі своїм дячком, дідком Падаличкою, єдиною близькою для себе душею, своїм «підскарбим і підчашим». Падаличка був маленьким, пухкеньким дідком із дрібним баб’ячим личком, у свята й неділі співав він на крилосі солодким тоненьким фальцетом, закинувши голову й замкнувши з захоплення очі (знав усі тексти напам’ять), а в будень тупцював галасливо по порожньому приходському дворищі, й «господарював» до ночі, ганяючи сусідських курей і полохаючи блудних псів, що закрадалися на ніч до порожніх стоділ.
У перший понеділок місяця, під вечір приносив Падалична під пахвою білий настільник до плебанії, а в ньому дві пляшки міцної житнівки, боханець чорного хліба й два кільця закіпченої хлопської ковбаси, що тхнула старим полином і густим березовим димом. Настільником застелював він кінець великого стола в їдальні, накраював хліба й ковбаси й, розставивши тарілки й чарки на столі, підходив на пальцях до дверей від канцелярії й шкрябав у них жовтим нігтем.
— А просимо, чесні татунцю, а просимо! — проспівував, як на весіллі.
Двері відчинялися з тонким скрипом і в них з’являвся отець Зданович, посміхнутий, простий, шпакуватим і гладким розділом на тімені сягаючи низького одвірка. З піднятими забавно бровами давав він Падаличці руку до цілування й займав місце в кінці стола, на старомодному кріслі з високим і різьбленим оплічком. Благословив повагом божі дари й говорив упівголос:
— Зачинай, реєнтий.
— Е-е, татунцю, — морщився звичайно Падаличка, тупт цюючи весело на місці, — як можна, — ваша перша...
— Зачинай, Падаличка, не кривляйся, — я тут господар. Падаличка наливав чарку й підносив її побожно проти світла.
— В ваші чесні руки, татунцю!
— Дай боже, Падаличка!..
Перші три чарки вихиляли мовчки, повагом, закусуючи і принюхуючись, а потім поглядали на себе кутками очей і, підморгнувши весело, перекидались текстами вчорашнього євангелія.
—	«І сказав отець своїм невільникам — принесіть кращу одежу й одягніть його, й дайте перстень на його руку, й узуття на ноги...» («В ваші руки, татунцю!»)
—	«І приведіть угодоване теля й заріжте; будемо їсти і веселитися...» («Дай боже, Падаличка!»)
Потім бралися на пробу в вірі, й отець Зданович запитував:
— Реєнтий Падаличка, чи віриш ти в святе євангеліє?
— Аякже, татунцю,— святе слово, як не вірити? Та й реєнтий я...
— І все признаєш за правду й не відмовишся ні від титли?
— Все правда, татунцю, — хоч би мене вогнем палили!..
І, стискаючи непевно кулачки, бив себе м’ягенько в Груди.
—-То може мені скажеш, реєнтий, хто були перші апостоли Христа й де знайшлися?
— Аякже: Симон-Петр і його брат Андрей, і були вони над Галілейським морем; як говориться в Матея, глава четверта: — «Переходячи коло Галілейського моря, побачив він двох братів, Симона, званого Петром, і Андрея, його брата, що закидали сіті в море, бо були рибалками. Й говорить їм: — ідіть за мною, і я зроблю вас ловцями людей. І, лишивши сіті, зараз пішли за ним...»
— А може то не був Андрей, тільки Яків і Іван, сини Заведея, і було їх трьох, як говорить апостол Лука в п’ятій главі?
— Ой правда, татунцю, таки-так!
І, відкинувши головку, як маківку, й примкнувши червоні очка, Падаличка проказував, як у церкві:—«Побачивши це, Симон-Петро припав до колін Ісуса й сказав:— Відійди від мене, господи, бо я грішний чоловік. — Бо страх обняв його і всіх, що були з ним... Так же Якова й Івана, синів Заведея, що були товаришами Симона... І, витягнувши обі лодки на берег, лишили все й пішли за ним...»
 —І може то не було над Галілейським морем, як каже Матей, тільки в Вітаварі, над Йорданом, бо так говорить апостол Іван у першій главі?
Падаличка кліпав припухлими повіками й бив себе долоньками по боках:
— Ой правда, татунцю, щоб я тріс, — правда!
— А що правда, реєнтий: те, що в Матея сказано, чи в Луки, чи в Івана?
Тут Падаличка перехиляв головку й шкрібався жовтим нігтем у лисий чубок і морщився міцно, якби збирався пчихнути. А за хвилину, ніби втікаючи з-під погляду отця Здановича, відвертав очка в куток і, хитро посміхуючись, розказував таку історію:
— То раз, татунцю, була пропала корова в Гаях, у старого Зозуляка, нібіжчика вже, що був за отця Павловсько-го провізором... І був у нас, у селі ніби, свій таки злодійчук, Іван Хапко, інакше ніхто й не кликав: Хапко, та й годі... А в Наконечного Василя була невістка, Настя, нічого собі молодичка, — также вже небіжка, молодо вмерла, за дитиною, — та й каже рано на сусідах: — «Виділа я досвіта, через вікно, Хапко гнав ту корову, бігме, виділа...»
А так недалечко,— третє подвір’я, — сиділа вдова Мокри-на, — вийшла потім до Ставчан, за олійника, — та й та собі хвалиться:—«I я — каже — виділа, до курей досвіта вийшла, глянула з-під шіпки: йде Хапко й тягне корову за собою...» Знайшли якось Хапка, привели до гміни, питають:— Брешуть — каже, — я навіть у селі не був тої ночі». — Взяли його шандарі, повели до міста. Прийшло на суд, кличуть свідків, заприсягнули. Питають Настю* Наконечного: — «кажи, що виділа». — «Так і так, — каже, — встала я чогось, іно світало, — дивлюсь в вікно, — пішла дорогою корова, а за нею Хапко». — «Яка, — питають, — була та корова?» — «Чорна, — каже, — так, як тепер бачу,— вся чорна». Кличуть зі сіней Мокрину. — «Ти що?» — «Так і так, — каже, — вийшла я вдосвіта до курей, кричали чогось, а я сама, без хлопа, ніхто не догляне... Коли глянула з-під шіпчини, — йде Хапко дорогою, а за ним корова...» «—Яка була та корова?» — «Біла, — каже,— так, як тепер виджу, — вся біла...» — А Настя ззаду: — «Коли ж бо чорна!» — «Біла, — кричить Мокри-на, —присяйбо біла, — що я, сліпа, чи що?» — «Бігме чорна!»— «Присяйбо біла!» — Насміялися собі пани, випхали бабів за двері й Хапка пустили додому...
— Вкрав, чи не вкрав корови?
— Либонь украв, татунцю, і баби правду казали... Але як то баби: Настя виділа корову від хвоста, а Мокрина від голови, а корова була періста: від хвоста чорна, а від голови біла, аякже...
— Ой, Падаличка!..
Отець Зданович сміявся тихо й похитував головою.
— Періста твоя правда, — як та корова...
Падаличка перехиляв головку й знову морщився, як би збирався чхнути. А отець Зданович підморгував:
— Слухай, реєнтий: а може, взагалі не було корови й бабам тільки привиділося спросоння?
Падаличка прилягав пухкою щочкою до настільника й хіхікав тоненько. Морщився й хіхікав солодко. Потім підморгував на отця Здановича очком і казав, підтягуючи синім носиком:	/
— Корова мусить бути, татунцю, — а що ж би ми доїли, якби не корова?..
Потім співали недільні тропарі й кондаки й відправляли єктенії, а тонкий голосок Падалички все більше збивався на весільне й, почавши херувимську, збігав дрібушечкою
на бабські сороми, що грілись під сорочкою. В половині другої пляшки пухкеньке личко реєнтого пучнявіло, як губка, й збігало масним потом, як нагрітим єлеєм. Тоді отець Зданович підносився й відгортав чарки:
— Йди, Падалична, до старої, проспися...
Падалична хитався край стола й підводився на хиткі ніжки.
— Не дійду, татунцю, бігме, не дійду до старої... десь впаду по дорозі коло молодички... і согрішу, бігме, согрішу...
З неділі виїжджав отець Зданович до Кального, «на ярмарок» і пропадав там цілий тиждень. В суботу, під вечір притьопував туди своїми шкапенятами реєнтий Падалична й «відпитував» татунця по місту. Знав уже свою дорогу, як малу єктенію, й не милився ніколи. Найперше спиняв конята під світляною кав’ярнею Саковича в серед-місті й довгими бічними сіньми дріботів до заднього ходу. Вештався тут усякий народ, а Падаличка безпечно добирався до шкляних дверцят і, відхиливши їх трохи, просовував свою лису, веселу головку. Всередині стояв теплий, м’який шум аж під високу стелю, на підвищенні ліворуч грала музика, а в глибині, під дзеркалами, довкола круглого стола сиділо знайоме товариство військових і пань, і так молоді, й між ними Падаличка радісно знаходив довгасте, сухе, шпакуватими ріжками заквітчане обличчя отця Здановича. Татунцьо сидів просто, як усе, з піднятими під лобик бровами, перед ним червоніла надпита чарка на тонкій, як стебло, ніжці, він сидів і посміхався збиточно, слухаючи ясної панійки, що щебетала йому понад стіл. Тоді й Падаличка посміхався широко, він іще просовував головку в двері й, кривляючись на різні способи, притягав до себе очі отця Здановича. Підносив пухкий пальчик і виманював його з-за стола.
— Я вже є, татунцю, аякже...
Як не було Здановича в кав’ярні, Падаличка поганяв дальше й повертав у бічну вуличку проти монастиря Бернардинів і ставав перед пивничкою Щнаппа. Шість кам’яних ступнів збігало тут униз, як у льох, і, станувши на третьому східці, реєнтий бачив у щілину між занавісками всю глибину кімнати. Пивничка була довга й вузька, як дудка, під круглим її склепінням хиталась хмара синього диму, здалека доходили крикливі згуки скрипки й бляшок й дудніння ніг по дерев’янім помості.
В малій заглибині ліворуч, довкола довгастого столика сиділо знайоме товариство: горбатенький суддя з обличчям сухої мишки, молодий поштовий емерит, тонкий і гірко п’яний, лікар-брюхач із каси хворих, два молоді поручники; і в кутку шкіряної софки, трохи відкинувшись на плечі — отець Зданович у сутані, приблідлий і збиточно посміхнутий. Між столиками снували дівчата в білих чіп-чиках на волоссі й у білих тонких хвартушках, що облягали їм животи, як друга, запаслива шкіра. Коли одна з них приходила з напитками до стола в заглибині, горбатенький суддя садовив її собі на колінах і скрикував: — Про-зіт! — Дівчина становила йому тацю з напитками на голові, й тоді всі руки від стола збігалися тут і підносили вгору чарки. І дівчина кидала ногами в такт музики й, хиляючись у бік отця Здановича, кричала:
— Ксьондза хочу, ксьондза!
Тоді реєнтий Падаличка просовував головку в двері й, кривляючись і підстрибуючи, виманював Здановича з-за стола:
— Я вже є, татунцю, аякже...
Як не було Здановича в пивничці Шнаппа, поганяв Падаличка на Старе Місто й заїздив просто на подвір’я веселої вдовички по інженері, пані Вагнерової Нюти, «коханої Вагнерки». Був тут реєнтий як свій, і коли його лиса головка з’являлася між тяжкими котарами в дверях вітальні, загальний веселий сміх вибухав йому назустріч і невідомо чиї руки втягали його до середини. Падаличка кланявся низенько: великій білій пані Вагнерці з грудьми, як дві білі лебеді, великому широкоплечому отцю-капела-нові від уланів, що мав дрібну головку, стовбчиком уверх, рум’яну, як дитина, отцю-капеланові від стрільців, тонкій, як лозина, пані з тяжкими, чорними очима, дрібненькому, як на сміх зробленому, лікареві з корпусу пограничників. Отець Зданович сміявся збиточно, гладячи волосся чорнявки («Ти вже є, Падаличка?»), й усі були міцно напідпитку, й сам Падаличка був незадовго напідпитку й, сидячи на круглому дзиглику серед хати, проказував притчі, що від них пані спланувалися ревними сльозами, сміючись. Потім отець-капелан від уланів розказував кавалерійські історії, а рум’яненький отець від стрільців — випадки з життя монахинь і монахів. Падаличка слухав і кліпав червоними повіками й прицмокував губами, а вкінці не витримував і сплеекував у долоньки:
— Ой, татунечку милий, а ви звідки тото так добре знаєте? То так, гей би ви не в семінарії вівчилися, а — не при нас кажучи — в монахиньки під придолом! — Усі реготалися з реєнтового здивування й пили його здоровля, співали сороміцькі пісні й знову пили. Біла Вагнерка сиділа в отця-улана на колінах і тулила дрібненького ліка-рика між своїми лебедями. Тонка чорнявка вилася в ногах отця Здановича й воркотіла, як кішка, аж Падаличку брало за серце. («Та згляньтеся вже раз, татунцю, а гріх перед богом!») Але Зданович посміхався збиточно й, кладучи їй обі руки на чорні кучері, говорив тихо:
— Йди в мир і не гріши...
Вже в пізню ніч, цілим товариством проводили отця Здановича по сходах, до фіри. Кам’яні ступні вгиналися їм під ногами, як тісто, а місяць хилявся на небі, як би йшов по слизькому. Дідок Падаличка рачкував між колесами й лапав по землі віжки, що втікали з-під рук, як в’юни. Отець-капелан від уланів гудів над драбиною:
— Зданович, холеро, не ікай так,— прецінь маєш нині службу божу...
А Вагнерка спиняла:
— Прецінь не ікає, то ти сам... І не кажи «холеро»,— він коханий...
Чорнявка з тяжкими очима цілувала Здановича в долоню, а він говорив, заперечуючи головою:
— Ісусик?.. Нема Ісусика... повісили...
Іноді «находило» щось на отця Здановича й він пропадав направду, й не знаходив його Падаличка ні в Шнап-па, ні в Вагнерки, ні в іншому місці Кального ані повіту. Щезав, як під лід, і надовго... Коли вкінці з’являвся в Плугівцях, чути було його далекою дорогою, а в притомлених очах грали бісики, як тахлі іскри. Падаличка терся коло нього й поплакував з радості й трохи з докором, а Зданович кидався на постелю й говорив, потягаючись:
— Іди, Падаличка, хочу спати...
А в неділю, по службі, вилазив Падаличка на камінь під дзвіницею й, заклавши ручки на грудях, говорив до зібраних плугівчан:
— Татунцьо вже є, куми й сусіди,— вони приїхали від епіскопа, аякже, й привезли вам благословення... І тепер будуть цілий тиждень удома, й кому що треба, приходьте, куми, й залагоджуйте, щоб не було амбарасу... Хто має вмерти, нехай борше вмирає, справимо йому ладний похо
рон, як попові... А ти, Хвесько,— буде вже ходити з тим животом, розсипайся здорова, охрестимо тобі хлопчика, як би то була панська дитина, а не сліпого Демка робота, аякже... Й приносьте, люди, що хто має, чи в торбі, чи в кишені, бо татунцьові треба, татунцьо кліпають за вас очима перед богом, а каже апостол Матей: — «Хто кліпає очима, достойний є нагороди за свій труд...»
Люди бралися за боки від сміху, що церква відгукалася. Але на тижні тягнулися до плебанії гуськом і полагод-жували, що кому треба. Приймав їх найперше реєнтий Падаличка в порожній кухні й відбирав тут приноси, торгуючись з кумами, як за власну шкіру. Хто був неуступчивий, того пропихав у двері канцелярії й кликав, задихаючись:
— Нехай татунцьо скажуть! Я не мо-о-жу!..
А Зданович говорив, посміхаючись бісикувато:
— Плати, Василю, плати,— думаєш дурно бога за ноги злапати?.. Клади гроші на стіл, бог любить готівку, а Шнапп также...
Весною останнього року відбувалась єпіскопська візитація в Кальнянському повіті, й по дорозі до Старої Кли-мівки заповів владика свої відвідини в плугівецькій парафії. Падаличка заклопотався стривожено («Татунечку! — та то треба бандеру вислати за село, а хлопці — лайдаки— не схочуть!.. І чим ми будемо дзвонити, — пропали дзвоники в москаля, хоч бери й у горшки тарабань перед епіскопом!.. І ні тарілки людської, ні ножа...). І Падаличка біг у розпуці на село, розмахуючи полами, а Зданович виходив на подвір’я й, спершись на хвіртку, посміхався до себе й пускав голубі кільця диму на дорогу...
Колендянські кіннотчики проводили епіскопа до початку плугівецької парафії й затрималися між крайніми хатами разом з цілим почетом. Було тут звичайно, як у будень, тихо й порожньо, жмуток чіхратих дітей тулився віддалік під плотом; у глибині вулиці стояла самітно карета, запряжена в два білі коні, а від неї йшов назустріч старий Климович, що прибув провожати епіскопа в границях свого деканату. Він посміхався трохи сумно, стягнувши очі трикутничками, й, поклонившися, сказав замість привіту:
— Не погнівайтеся, владико, народ чекає зібраний, не тут, а в Ставчанах і в мене, в Климівці...
Єпіскоп роздивлявся по вулиці, кидаючи спішно повіками, а його тяжке, баб’яче лице тремтіло від ледве здав
люваного гніву. Він пройшов мовчки до карети, що під’їхала вслід за Климовичем, і, підтримуваний двома клери-ками, вмістився грузько в сидінні. Віддихувався хвилину, випинаючи м’ясисту долішню варгу, а потім сказав голосно, на все оточення:
— Сповню свій обов’язок супроти пароха, хоч він забув свій супроти епіскопа...
Карета рушила м’яко й покотилася вверх вулиці. Обабіч бігли дітлахи, потрушуючи штанятами, в вікнах чапіли баб’ячі голови, як соняшники серед листя. На порозі своєї хати стояла стара Падаличиха, й, ламаючи руки, заводила, як по мерцеві. Був саме перший тиждень місяця, а отець Зданович з Падаличкою не вміли зміняти своїх звичаїв. Довкола старої плебанії було тихо, як на пустарі, й тільки з відчинених настіж сіней доходили сюди шматки приглушеного гомону, не то обривки співу, не то сміху. Єпіскоп пройшов ганок і темні сіни, і як постукав жезлом у двері, що за ними було чути голоси, з середини відгукнулося гнучке й веселе:
— Про-зітІ
І по хвилі долучилося до нього співне й тягуче, хоч, очевидьки, розслаблене:
— А про-о-сим...
Стрижений клерик, що тримав руку на клямці, глянув на епіскопа з ваганням, і теж отець Євстахій підняв непевно брови.
— Вернемося, владико...
Але єпіскоп сапнув гнівно, й його обвисле лице потягнулося нетерплячкою.
— Хочу видіти, що там діється...
І так увійшли до середини, а як привикли до хатніх сумерків, побачили в глибині кімнати таке видовище: частина великого стола в їдальні була прикрита білим обру-сом, і на ньому, в забавному перекиді, валялися: порожні пляшки з горілки, головки часнику, шматки ковбаси поруч із ламаними корками, окрайці чорного хліба. Віткнувши ручки в ту суміш, просто лицем у хлібі лежав реєнтий Падаличка й кліпав одним оком на гостей, ікав і свистів, як у дудку. Обіч кресла, в кінці стола, стояв отець Зданович і. хиляючись на ногах, весело оглядав усіх пришельців. Перебрав, очевидьки, мірку, чуприну мав скуйовджену над чолом і розіпнуту до грудей реверенду. Піднявся на пальці ніг і вклонився в бік епіскопа:
— Прош-шу, владиче!..
Пустився непевно від крісла й змахнув рукою над стіл:
— Прош-шу!.. «Або ми не маємо влади... їсти й пити?» Сказано: Хто править у святині... той дудлить зі святині»... Апостол Павло, глава дев’ята...
Засміявся збиточно й ікнув з-під серця. Непевною рукою відгорнув чупринку з-над брів і, нахиливши вперед лобик, приглядався довго до епіскопа. Кривився й хмурився гірко й посміхався забавно в той сам час. Його бліде лице було, як чутке плесо, на яке падають жмутки химерних подмухів, що збивають саму його поверхню в різних напрямках... Зіщулив міцно очі й, протягнувши тонку шию, проспівав несподівано, тихо й тягуче:
— Ссу-уссик!..
Ще поступився пару кроків і моргнув знайомо до Па-далички.
— Прозіт!..
Піднявся на пальці й, засміявшися, як дитина, хитнувся й цвиркнув крізь зуби епіскопові під ноги...
Тиждень по тім отримав з єпархії наказ про здачу парафії новому духівникові й покликання на суд у консисторії.
Посміявся сердечно й звернув листа з допискою на адресі:
«Переслати — Кальне, пивничка Шнаппа». Від'їхав справді до Кального й гуляв там шалено й уперто, потря-саючи скандалами все місто. Цілим товариством від Шнаппа й Вагнерки злетів на плугівецьку плебанію й наповнив старі стіни вибухами непритомної гульні й пиятики... Потім спав непробудно два дні й дві ночі, а як збудився одного ранку, покликав до себе Падаличну, що чекав за дверима, й спитав, звертаючись до вікон:
— То десь Зелені свята на днях, чи не так, Падаличка?
— Ой так, татунцю, та ж завтра,— а дивіть, як зеленіє за вікнами.
Щулив припухлі очі й потирав рукою грудкуватий лобик.
— Процесія на поля, благословення нивок,—чи не так?
— Аякже, татунцю, аякже...
Перевів погляд на Падаличну, й між повіками заграли в нього м’які бісики.
— Візьмеш, реєнтий, дівчат на селі й замаїш мені церкву, як під вінець...
— Так, татунцю.
— Кленовими гіляками прибереш іконостас і двері, а землю застелиш шуваром, аби пахло...
— Так, татунцю.
— Завтра прийдеш раненько й збудиш мене, коло п’ятої, а гляди, не заспи коло старої...
— Е-е, де вже, татунцю,— стара, та ще під свято...
— А тепер, будь здоров, реєнтий Падаличка, Зданович хоче спати...
І, провівши Падаличку очима до дверей, посміхнувся й замкнув тяжкі повіки...
Як прийшов Падаличка вранці на плебанію, двері від сіней і кімнат були настіж повідчинені, в кімнатах було повно зеленкавого ранішнього сонця й пташиного співу, але отця Здановича не було. Падаличка обійшов подвір’я з коморами, гумно, глянув по саду, що осипався вогким цвітом. Вернувся на плебанію й, пройшовши порожні сіни, подався бур’янистим городом на цвинтар і до церкви. В дверях до захристії стремів ключ, двері були напіввід-чинені, й Падаличка війшов до середини. Пахло тут шуваром і в’ялим кленом, на столі під вікном лежали жмутком ризи, а в ногах, на землі валялась чорна ряса, як скинута шкіра... В глибині церкви стояли ще сутінки, на престолі горіли дві свічки тихим полум’ям, а в надбитому віконці над вівтарем ляскотів самітний горобець, б’ючи об рами крильцями.
— А пташа-на! — кликнув упівголос Падаличка й змахнув руками.
В церкві не було нікого: ні біля престолу, ні перед царськими воротами в храмі вірних, ні в темному притворі. Листки шувару хрумтіли сиро під ногами, й пахло мліс-ною вогкістю боліт під теплий ранок. Реєнтий Падаличка стріпнув гіллячки зі свого крилоса, обтичив краще май при образі святої Варвари. Дияконськими дверми пройшов іконостас і вернувся знову до престола. Постояв хвилину,, послухав, було тихо. Пустився довкола престола здовж стіни, й тоді в сутінках, за вівтарем, наткнувся лицем на босі ноги, що гойднулися в’яло в повітрі. Відступив під стіну, протягнув перед себе руки й налапав знову ноги. Були студені, ціпкі, й це був„ отець Зданович.
Висів він на свічнику над горішнім сідалищем. Був довгенький, стрункий і зовсім голий. Тільки тяжкий єпітра-хиль звисав зі шиї й накривав груди, живіт і соромні час
тини. Не було нічого страшного ані прикрого в цілій появі. З круглого віконця вгорі йшло денне світло й лягало перс-тенем на гладкій зачісці над чолом. І чоло вирівнялось і опуклилося. Вузеньке й гладке, як колись, висовувалось воно рівною лінією з-під волосся й націлювалось на престол у штучних квітах. Одне око синіло ясно з-під брови й посміхалося, очевидьки.
Реєнтий Падаличка опускається тихо здовж стіни й присідає на п’ятах. Міцно пахне шуваром, у збитому вікні лящить срібно горобець. Реєнтий підносить до вікна личко й махає спішно руками:
— Пташа-на!
Бідно посміхається...
Як тільки' вихоплюються з Плугівець, з-між горбків на чисте поле, отець Євстахій не спиняється більше й ви? бухає з незвичайною для нього живістю:
—«Не витримає!» — Що тут маєш на думці, Михайле?
Повертається ще до Сойки й, відкинувшися трохи в сидінні, дивиться на зятя в ціле обличчя:
— Неможливе є, щоб ти не розумів усіх тяжких наслідків тих двох слів... Отже,— що власне думаєш?
Сойка сидить туго, віткнувши кулаки з віжками в сухі коліна. Кутки його очей підсмикаються зіркато вверх, як у яструба, що чигає, дрімаючи, а тонкі губи стиснулися з химерною впертістю, що має в собі щось жорстоке й веселе в один час.
— Чи розуміє?...—Очевидно!..
Цілий час, як проїжджають Плугівці, від того кутка, коло цвинтаря й попри плебанію, що в її пустарі вчувається ще пустий жарт отця Здановича, й тут уже між горбками, всю дорогу сидить старий Климович майже не дихаючи, в напруженні, в горючім очікуванні, а Сойка це чує й мовчить, і щулить очі, як яструб, що, дрімаючи, підпускає до себе добичу й чигає сонно й грається уявлюваним, близьким СКОКОМ...	І
— Чи розуміє?
Сойка це знає: в цілій широкій околиці на сто знайомих духівників знайдеться, або й ні, один-двох, що не поклали би руки в вогонь за певність його віри. Є така міцна, безпереривна зімкнутість у всіх ділянках його духів-ницької роботи, така сувора вимогливість у своїх обов’язках,
 така гарячозахоплена ревність у всіх прилюдних актах віри, що тінь сумніву не збуджується щодо нього в його оточенні. Сойка це чує й цінить собі високо, й на цьому, як на скалі, будує всю успішність своєї позадухів-ницької акції, своєї особистої сойківської долі... А проте, як правдиве чортівське навіщення, находить на нього іноді майже непереможна жажда: погратися з вогнем, походити на вістрі меча; на волосинку зблизити когось видющого до себе й блиснути йому перед очима тією світляною безоднею безвір’я, що була властивою правдою його душі й що з неї, як вогонь з міцних зимових подувів, чудними, довкільними дорогами вбирала свою силу вся знадвірня жагучість його віри, вся палка ревність і зціпленість його духівницької активності. І от є такий час, що Сойка піддається тій чортівській покусі, як навіжений іде за її солодкою принадою. Є це складне химерне, навіть безглузде з погляду сойківської калькуляції пережиття, якого коріння сидять глибоко десь у нутрі, ховаючись перед пронизливими очима самого Сойки. Коли приглянутись, діє тут либонь найперше гарячий поклик газарту, що його носить Сойка в своїй пачкарській крові й що парадоксальними зв’язками таємно пливе в глибині всіх сойківських, дрібних й більших, найхолодніше продуманих планів і калькуляцій. По-друге, є тут, мабуть, щось із чудної, безрозумної, а проте живлової для Сойки потреби: відслонитися на хвилю зовсім, блиснути перед очима глядача своєю внутрішньою правдою, на хвилю, на мить, щоб кинути його в остовпіння й оставити на все в непевності: чи був це привид, чи дійсність. По-третє, є в тім так же свідома, трохи цинічна на-півакторська тяга: глянути на себе збоку, чужими очима, станути з собою прилюдно, віч на віч, як із другим, і не засміятися, не кліпнути повіками... Крім того — Сойка це завважує: цілий той клубок химерних потягів і потреб, уся та непереможна жага будиться і підноситься в ньому звичайно в хвилинах особливих внутрішніх потрясінь: коли сам він зближається до якихось об’єктивних пропастей і коли треба напружити всі сили, щоб пройти над ними з успіхом, пройти легко, мов граючись, як у забаві...
Є це щось як жартівлива проба сил перед труднощами, майстерний перегляд їх гнучкості й справності, їх послуху й доцільної розпланованості... Й чи є щось у тому дивного, що та нерозумна на перший погляд жага збудилася в Сойці сьогодні; коли самий ранок не щадив йому надій і
болючих зворушень і цілий ще прийдешній день стояв перед ним повний можливих побід і поразок, блискучих успіхів і невдач? І коли свідком тих його зворушень і глядачем його химерної, жагучої гри був не хто, а старий Климович: старий, шляхетний скептик з вразливим інтелектом, якому «ніщо вже в житті не осталось, крім дитячої цікавості», трохи недовірчивої й чутливої, й що його самого отець Сойка підозріває в лагідному й тихому, обрядовою традицією пригладженому атеїзмі...
І Сойка піддається лоскітній покусі й має вже в грудях солодку млість альпініста, що балансує вміло над про-пастю...
Оповідають «Діяння апостолів»: був такий день,— стояли христові благовісники перед синедріоном в Єрусалимі й судили їх за те, що проповідували боже царство. Тоді встав між суддями один чоловік, Гамаліїл на ім’я, вчитель закону, й, згадавши їм про Тевду, який теж благовістив, а сліду по йому немає, й про Юду Галілеянина, що мав послух і учнів, а діло його впало,— вкінці сказав від себе таке слово:
— «І нині, говорю Вам, оставте тих людей у спокою й залишіть їх; бо коли те починання й те діло є від людей, то воно впаде; а коли від бога, то ви не зможете його звалити...» \
— Сьогодні підноситься новий Гамаліїл, і Сойка чує від нього:
— Комунізм, який побідить, буде вогняною пробою для християнства: або воно витримає ту пробу, й тоді потвердиться його божеське походження, або не витримає й тоді...
І Сойка говорить твердо й упевнено:
— Не витримає!..
І так зачинає свою гру й блискає вперше світляною пропастю свойого нутра.
Отець Євстахій відхиляється в сидінні й дивиться на нього в ціле обличчя:
— Що власне маєш на думці, Михайле?
Сойка сидить туго, віткнувши п’ястуки в сухі коліна, його очі підтягнуті кутками вверх, як у яструба, що дрімає, а по тонких, міцно стиснутих губах ходить жостока посмішка, як німа змійка.
1 Діяння апостолів, глава V, 38—39. (Прим, автора).
Що має на думці?.. Відповідає на те своєю мовчанкою, глибокою й головоломною, як і сама проблема. Відповідає своєю посмішкою, що є як тонка, холодна змійка, яка повзе по самому краю світляної безодні...
І Сойка ще підгортає тонку лінію губ і з колючим задоволенням прислухається, як росте обіч нього й побільшується жадна нетерпеливість старого шамбеляна. Коли здається йому, що вона вже загострилася май?ке до болю, подається вперед і кидає спішною, трохи ніби знудженою скоромовкою:
— Хто каже альфа, нехай каже й бета... Хто признає конечну побіду комунізму, нехай также приймає всі необхідні наслідки тої побіди...
Отець Євстахій ніби гасне після тих слів і осідає м’яко всім тілом. Дрібне його лице тратить неспокійну гостроту, а з його глибини виринає й розбігається по всіх рисах якесь нове, як би з нового джерела почате оживлення. — То правда, що ті молодці признають конечний прихід комунізму й навіть — на свій спосіб — пропагують його? А чи вважаєш це таким певним, що комунізм приведе до повного упадку християнства?
-—Так треба думати...
— Ой, чи не забагато в тім сказано?
Отець Євстахій відводить обличчя й вагається хвилину.
— Бо прецінь то значить мати гріховний сумнів щодо божеського походження християнства...
Сойка мовчить і посміхається....
— І взагалі — значить то сумніватися, чи існують якісь природжені людині принципи й тенденції, якісь вічні й незмінні прагнення людської душі,— й між ними найголовніше: прагнення до бога, до правдивого пізнання бога, до правдивої й спасенної в своїх наслідках віри в нього... Сойка мовчить і посміхається...
— Відчуваєш либонь цілий комізм такого припущення між нами...
— Хто* каже альфа, нехай каже й бета,— говорить байдуже Сойка й вгрузає назад у свою мовчанку.
Отець Євстахій кидає на нього кутками очей і зітхає трохи докірливо.
— Маєш якусь нехіть до тої теми, Михайле?
— Навпаки, тату... То ж є питання нашого життя й смерті.
— От бачиш...
Отець Євстахій заворушується, й його дрібне лице проймається новою, свіжою радістю, ніби розбурханою живістю.
...— Чи можна дивуватися, що вона так захоплює тих молодців, що мають іще ціле життя перед собою, й порушує так же нас, старих, що доживають решти своїх днів і хотіли би ще в них можливо найбільше зобачити й зрозуміти ?
Шамбелян усадовлюється вигідніше, й його лице набирає ясної, майже молодечо напруженої готовості.
— Знаємо, що комунізм є нині незаперечним ворогом християнства і взагалі релігії, бо дивиться на неї як на знаряддя в руках заможних верств, як на моральну підставу їх — скажім — переваги нід бідними. Але приймім, що комунізм направду побідив і здійснив свій соціальний лад на всій землі,— чи припускаєш, що й тоді він зберіг би своє вороже відношення до релігії й старався би її знищити всіма способами?
— Так я думаю тату.
—...хоч не існувало би класу панів і не могла би уже релігія бути знаряддям їх влади?
— Очевидно.
— Вважаєш, либонь, що є щось таке в самій природі комунізму, що протиставить його всім релігіям і виключає, щоб вони існували обіч нього?
— Так є в дійсності, тату, хоч того — на жаль — не бачать деякі вчені отці й блудні католики.
Сойка підводить голову й спиняється поглядом на лискучому хребті Гнідого, що пливе рівно над сніговою дорогою, його одностайно сірі, широко розставлені очі мигтять білявим блиском, а стяжні, густі брови підносяться міцними луками, як крила яструба, що завис на хвилю в повітрі. Сойка говорить, торкнувшй дрібно губами:
— Пригадую наші розмови з татом про статті Вячеслава Липинського на тему релігії й церкви в українській історії... На погляд Липинського головна роль релігії лежить у тім, що вона організує глибокі містичні сили, які стоять в основі всіх наших важніших бажань і поступків, визначує їх межі й напрямки, є знаряддям їх послуху й дисципліни... часом ті сили вихоплюються з-під влади релігії й діють самі собою, неопановано, без контролю, нагально,— тоді людині здається, що вона сама є джерелом
усіх своїх спроможностей, що може творити чуда й залежить це тільки від степені розвитку її знання, її вмілості, науки... «Убивши своєю гордістю свою релігію, людина віру в бога заміняє вірою в себе й свою чудодійну силу, містицизм релігії вона заміняє містицизмом магії». На грунті містицизму, магії повстають матеріалізм у філософії й природничих науках, революційні напрямки в суспільному житті, соціалізм і комунізм.— «Той містицизм,— говорить Липинський,— не відповідає песимістичній дійсності нашого земного буття і в результаті не задовольняє вродженої людям потреби — віру в життя будуче, загробне...» — Не відповідає песимістичній • дійсності земного буття! Подібно висказується архієпіскоп Кордач у свойому пастирському посланні, коли говорить про соціальні напрямки наших часів: — «Джерело соціалістичної утопії лежить у браку віри в дегенерацію людського роду в первородному грісі...» І я думаю, що тут сказано майже все про істотні людські складники релігії й комунізму...
— А саме?
— Що в глибині релігії лежить песимістичний погляд на вартість земного буття, песимістична віра в дегенерацію людського роду, в те, що земля є падолом, повним терпінь і різних недостатків, і що тільки через смерть, у загробному житті можна здобути щастя й заспокоєння бажань...
— А комунізм?
— Комунізм—навпаки: як слушно каже отець Кордач — він не вірить у дегенерацію людського роду, ані в первородному, ані якомусь іншому грісі, в його глибині лежить поганська, наскрізь оптимістична віра в землю й людину, в те, що своїми власними силами людина є здібна творити чуда, й що та здібність залежить тільки від степені розвитку її знання, її вмілості, науки. Віру в бога комунізм заступає вірою в людину, в людську спільноту, яка тут, на землі, мала би змагати до заспокоєння всіх своїх потреб і бажань, і землю — паділ терпіння — мала би вкінці перемінити на місце повної ситості й задоволення...
— Чи справді признаєш слушність такого протиставлення?
— О, так, відчуваю його, сказати б, власною кров’ю. Є воно абсолютне й ніколи не дасться злагіднити... Пригадується мені одно пережиття з часу побуту в Римі, нічого, зрештою, особливого, але думка моя звертається до нього, скільки разів заходить мова на подібні, як наша,
теми... Мав я там при кінці моїх студій одного приятеля, картуза, яснодухого фра Анджеліко, підримського таки вродження, і з ним ми відбували вдвох досить далекі про-гульки по довколишніх селах і містечках, відвідували знайомих фра Анджеліко, добродушних отців-парохів, монахів, осілих на албанським підгір’ї, селян-виноробів... Фра Анджеліко був уже в літах і вразливий на вино та й ‘часто заночовував у знайомих, а я, трохи з повинності, а більше з охоти до пригод, вертався звичайно пішки додому, блукаючи по дорогах Кампаньї... В часі одного такого повороту смеркалося мені ще яку добру милю до міста, серед чистого поля, на вузькій пішій доріжці, що мала мене вивести на битий шлях, а потім на Аппієву дорогу. Присмерок перемінився скоро в ніч, з заходу надійшла чорна хмара, яка з властивою для тих сторін нагальністю затягнула цілий небозвід, по самий, обрій, і скоро довкола мене замкнулася темнота, і в ній злилося в одно — небо, земля і ціле оточення. Була то майже абсолютна темінь, як шовк чорна й густа й ніби дотикальна, в якій я тільки чуттям налапував доріжку, збивався, падав, вставав, проходив десяток кроків навмання, знову падав. По якійсь хвилі такої блуканини завважив я, що гладка твердь моєї стежки втекла мені з-під стіп, і мої ноги пішли в сплутаній, ціпкій, прив’ялій за день траві, а високе, доспіле бадилля зашелестіло по моїх колінах. І куди я не повертався, коліна мої натрапляли на той сухий шелест, а мої ноги все глибше западалися в м’якіть трави, що змикалася густою стіною перед ними. Я, Очевидьки, збився з дороги. Спинявся, наслухував, вибирав новий напрямок, знову заплутувався. Ставав безрадний і чув, як страх підходить помалу під серце й відбирає силу всім членам. Тоді я підняв лице в темінь неба, як це роблять сліпі, й пішов перед себе, навпростець, в одному напрямку. Йшов живо, налітав на якісь купини, падав, підносився, знову йшов перед себе. Я вірив, що там десь далеко, в кінці мойого напрямку, за краєм ночі знаходиться велике світло Рима, яке мені відкриється колись, і в якому я знайду спокій для очей і спочинок для тіла, змученого тяжкою мандрівкою...
Коли я думаю про ті справи, то бачу, що таке, або приблизно таке, є положення людини, що визнає правдиво якусь релігію: глибока темінь довкола, густа, майже абсолютна ніч аж по обрій, по берег людського життя; тяжка мандрівка в тій ночі; людина йде, спотикається, падає,
ранить ноги й руки, підноситься, йде; падає, йде і вірить, що там, далеко, за обрієм темноти, за берегом її життя знаходиться велике, несказане світло, яке вона осягне ціною своїх упадків і ран і яке дасть несказану радість її очам і заслужений спокій її душі... Байдуже, що — як це є в фальшивих релігіях — те світло є тільки ілюзією, маною, й що людина його ніколи не осягне, але людина вірить: тут темінь і біль, а там світло й окуплена муками радість,— і йде, падає, йде; — то є релігія...
— А комунізм?
— Комунізм — навпаки... І то є та абсолютна протилежність: комунізм каже, що джерело світла знаходиться тут, на землі, в самій людині, а довкола нього є темінь, поставлена природою як межа людського розуму й людської волі... Й що та межа є змінна й до поборення... Що з роду в рід має людина побільшувати своє джерело світла й обіймати ним все дальші кола природи й щораз нові предмети робити добичею свого розуму й своєї волі... Й що те все відбувається тут, на землі, в межах матеріальної дійсності, яка є одиноким предметом людських старань і радості, а на те, що знаходиться поза берегом життя, поза границями матеріальної дійсності,— кажучи його власним, грубим способом, — комунізм чхає... То є та протилежність...
— Я розумію... Можна би то висловити так же в такій, припустім, формі: в релігії все є звернене до бога і в бозі щасливо закінчується; навпаки — в комунізмі все є звернене до людини й людської громади і в ній знаходить своє завершення й оформлення... Комунізм—то щось, як остаточний, до межі доведений гуманізм,— чи так ти думаєш?
— Приймім це...
— Отож, тоді не є для мене зрозумілим, для чого комунізм мав би бути тою вогняною пробою, якої не витримало б християнство і взагалі релігія?
— А хоч би як її істотне противенство...
— Ну, так, але чи не існують обіч себе найбільші противенства?
— її побідне — згідно з заложениям — противенство...
— Ну, так...
— Противенство, яке з природи своєї домагається для себе повної відданості цілої людини, цілого людства, абсолютно й неподільно...
— Ну, так... припустім, що все те здійснилося й кому
нізм опанував неподільно душу людини... Тоді — навіть беручи з чисто ляїцистичного, найменше корисного для релігії становила — можна прецінь сумніватися, чи людина довго витримає в тій своїй відданості, чи не прийде такий час, що вона захитається й бодай у сфері духа відійде від комунізму.
Сойка посміхається:
— Чому не мала би витримати?
— Знаєш, прецінь, Михайле,— бо це наше заняття,— які непереглядні, незміряні просто перспективи відкриває релігія перед очима бідної людини, — незміряні, як загробний світ, про який людині оповідає, як бог, що до нього її скеровує... І як відносить і заспокоює її надіями, що, проживши 'В терпінні своє життя, вона осягне той світ, сповнить свої бажання, побачить у лице бога...
— В тім є сила релігії...
— І то ж то... Отже, постає такий сумнів: коли залишити людину самій собі,— як то було би в комунізмі,— чи була б вона в силі ту незміряність перспектив заступити чимось бодай приблизно рівновартісним, чи змогла б вона викресати сама з себе завдання, які хоч у приблизній до тамтих степені могли б захопити її своїми вимірами, піднести й запалити подібними надіями досягнень і заспокоєння? — А коли ні, то чи не оглянеться людина назад у часи релігії, чи не затужить до надій, які тамта колись будила перед її очима?
— Марна надія, тату...
— Чому, Михайле?
— Бо як же ж то було дотепер?., з тими перспективами, що їх відкривала перед людиною релігія?
Сойка поводить головою й стримує тонку посмішку в кутках губ.
— Коли вже підходити з ляїцистичного — не тільки, зрештою, ляїцистичного — становища, то чи не в самій людині з’явилися ті незміряні завдання, що їх знаходимо в релігії, чи не через людину вони усвідомилися й оформилися на всі віки?.. Чи не в людині говорив голос старого й нового завіту, не людським тілом послужилося / боже об’явлення?
— То, либонь, слушне, Михайле...
— І де є те найвеличніше навіть завдання, найбільша мрія, що прийшли би до нас іншою дорогою, як не через нас самих?
— То є слушне, Михайле, щодо того не буде в нас більше сумнівів... Але що ти скажеш на таку трудність? Згодишся, очевидно, на те, що кожне наше завдання, кожне змагання має свій предмет, до якого власне скеровується, і що не чим іншим, як великістю того предмету й його значністю для нас, визначується великість самого завдання, ступінь захоплення, яке воно в нас викликає?
— Річ ясна.
— Отже, не тяжко зрозуміти, як могли в серці віруючої людини відчинитися ті незміряні перспективи, ті величні надії, що їх будила релігія, що об’єктом тих надій був—як учить релігія—безмежний, вічний бог і вічне життя в ньому... Але комунізм заперечує бога, як і все інше поза світом матерії... І як ти думаєш: коли людина обмежить цілу дійсність до речей цього світу, до світу фізичної природи, — чи знайде вона тут щось таке, що хоч приблизно нагадувало би безмежність загробного життя і, як воно, потягало би й захоплювало би?
— Думаю, що так.
Сойка встає й сідає, й розпирає міцно сухі коліна.
— О, так! — думаю, що так, що знайде!.. Так, тут я можу дещо Сказати, сердечно сказати!..
Він потрясає гранчастою головою й торкає гнівно щелепами.
...— І хто надіється, що комунізм заломиться від того, що обмежить думки людини до речей цього світу, той має марну й зовсім нужденну надію!.. Обмежить до речей цього світу!..
Сойка сміється забавно й трясе головою. Зігнувшись понад візок, він робить рукою рух, як би хватає щось із землі, й вирівнює плечі.
— От вам грудка примерзлої землі, — тримаю в долоні... А може я тримаю власне безмежність?!.. А може то грудка чистого золота?!.. А може то батарея, якою я виб’ю планету з її орбіти й підсуну до сонця й зроблю з неї свій фільварк і засію пшеницю?!.. (Сойка, о — Сойка!)
А кілько ж тих грудок на землі, а кілько над землею?.. Сойка підводить руку .й робить коло над головою.
— Безмежність!.. Чи з неї то вичитувала людина велике лице бога, коли шукала бога?..
— Либонь так, — говорить тихо отець Євстахій і збирає трикутничками очі.
— Безмежність!.. А може я піду по ній, як по своїй землі,
 і собі повитичую: тут буде тютюн, тут цукровий буряк, а тут баштан з виноградом і з трускавками?!..
— Ой, сину!..
— Обмежити до речей цього світу?.. А може то значить узяти людське серце й кинути його в ту безмірність і — загрібай, людське серце, загрібай, загрібай!..
— Може й так...
— Загрібай! Загрібай! Бери в правне посідання, бо то ще нічиє, й лети дальше й загрібай!
— Може й так, може й так...
— Лети й загрібай і роби межі, поки твоє, лети й загрібай!..
— Може й так...
Сойка стихає й наслухує, а тоді нагинається в бік отця Климовича й питає вкрадливо:
— І як же, тату: витримаєм вогняну пробу, чи не витримаєм?
Отець Євстахій опускається м’яко й, зітхнувши, говорить:
— Нехай діється божа воля, Михайле...
— Як же то?
Отець Євстахій ще осідає й говорить м’яко:
— Нехай діється божа воля...
Тоді Сойка відкидається помалу на плечі й починає тихо сміятися... Сміх той дзвінкий, хоч тихий, і як злий, безвітряний мороз проникає до самих костей. Здається, що він стинається в повітрі тонкими льодовими шпильками й розходиться в довкіллі, їдкий і колючий, не знаходячи ніякого спротиву в матеріальних предметах. Коли отець Єв-г стахій повертається на його звук, він бачить лице отця Сойки, стягнуте в відкритій насмішливості, твердій і водночас морозняно легкій, до болю їдкій і повній розбавленої скаженості, в якій крізь легкий метал сміху вразливе вухо отця Євстахія вловлює без сумніву рідкі, але глибокі, притаєні, в потоці повідної насмішливості розтоплені блиски диявольської розпуки.
Отець Євстахій питає трохи стурбовано:
— В чім річ, Михайле?	'
Тоді Сойка переломлюється вперед і кидає йому в лице з нескриваною, звуково тільки опанованою брутальністю:
— Був такий вішальник...—1 Хай діється божа воля, — сказав і вложив у петлю голову...
- Що за мова, Михайле?
— Хай діється божа воля! — і вложив у петлю голову...
— Що за мова!
А Сойка нахиляється до нього й говорить лице в лице: — Чи не так я зрозумів, тату?.. Чи. не така та божа воля?..
І, відкинувшись на опертя, сміється довго й не так стримано.
Якийсь час дивиться отець Євстахій мовчки на те лице: на ті білі, відкриті в сміху зуби з круглими іклами по боках, на ті крючкуваті, вигнуті ніздрі, що ходять, як жадні пружинні черпачки. Хвилину йде в ньому очевидне вагання, щось як тінь нехіті й утоми проходить по його тонкому лиці; потім воно оживляється нараз і займається все тією, дещо недовірливою, трохи іронічною, а проте ясною, по-дитячому гострою допитливістю.
— А ти, Михайле, що сказав би ти в подібній ситуації?
Старий Климович ще оживляється й повертається всім тілом до Сойки. Невеличкі його рухливі карі очі міняються в жовтих білках, а хребет горбкуватого носа засітчується дрібно з нетерпеливості. Говорить приспішено, обривками, а проте м’яко закруглюючи фрази:
— Як тобі вияснити моє питання?.. Старий вже я, очевидно, не тільки либонь кількістю моїх особистих літ, але й минувшиною нашого роду, який перейшов таки довгу дорогу та й зближається в мені до свого спокійного кінця... Потішаю себе, що то говорить з мене досвід, позбираний предками, але мусить тут бути так же дещо зі змучення, яке мені вже таки належиться... Не чую вже в собі того живого прив'язання до землі, яке напевне мали мої діяльні антенати й яке — як бачу — в такій сучасній, міцній, подиву гідній формі виступає в тебе, власника й господаря... Є в тім, певне, трохи особистого, старечого вже егоїзму, ...але єдине, що мене ще оживляє в тім моїм тихім кутку, то — як сам ти колись слушно завважив — нічим не заспокоєна, трохи може й неладна в моїх літах, але й непереможна цікавість: чим то все скінчиться, куди той наш світ іде, в чім знайде свою розв’язку?.. Іду вже прецінь до кінця моїх днів, чи не можу собі позволити на таку платонічну цікавість?.. Та й, поминувши те, — чи не подібний я в тому до решти моїх сучасників, чи не є так, що всі ми нині: від убогого халупника й до найбільшого магната—стоїмо перед одним і тим самим питанням: куди то все йде й чим скінчиться?..
— Не є то платонічне, а кров’ю вже писане питання...
— Тим більше, Михайле, тим цікавіше... Отже, не візьми мені за зле й, коли можеш, відповідж просто, так, як питаю, — а ні, — не погнівайся за турботу.
— Ні, я слухаю, тату.
— Отож, приймім, сину, на хвилю теоретично, що той наш світ іде направду до загибелі й що ніхто з нас, до того покликаних, не має сили ані способу, щоб спинити його або звернути на іншу дорогу... Й приймім, що існує між нами, — не між нами, докладно беручи, а проти нас,— цілий суспільний напрямок, великий, скажім, і молодий...
— Скажім: комунізм...
— Не хотів би я так нав’язувати до часу, але скажім: комунізм, чи інший напрямок, ...який ставить кличі й постулати, не зовсім приємні для нас з тобою і навіть досить прикрі...
— Скажім: петля на шию...
— Скажім трохи суворо: петля на шию, — але який єдиний зі всіх суспільних напрямків має деякі дані на те, щоби спинити той наш світ перед загибеллю й навіть повернути його — як сам признаєш—на дорогу необмеженого розвитку... І приймім, сину, що тобі було би дане право вибору,— не погніваєшся, Михайле?..
— Ні, ні, тату, я розумію... Прошу не вагатися...
- Що ти мав би рішитися за нас усіх на одну з двох можливостей... І по довгій розвазі й надумі з глибини твого серця:—яке було би твоє остаточне слово?
— Я розумію, тату!.. Сердечне й остаточне моє слово було би:
—. Нехай загине світ, щоби не було комуни!..
— Навіть коли б світ мав направду від того загинути?
— Сердечне й останнє моє слово: — нехай загине світ, щоби не було комуни!..
Отець Євстахій збирає трикутничками очі й трохи болісно підносить кутки брів.
— Ну, так...
А Сойка карбує з їдким спокоєм:	'
— І це було би слово всіх сильних з-поміж нас, усіх, що цікавляться не тільки платонічно...
— Ну, так, Михайле...
— І так же всіх віруючих з-поміж нас... Бо чи не кажу я тим словом: нехай загине світ, щоби був бог?
— Ну, так, — ну, так...
Переїжджають саме глинківський присілок з розклеєним, у землю врослим млинком над примерзлою греблею («образа божа — не млин, добрим людям завада»), а за присілком, рукою подати, дорога повертає праворуч і через місток уганяється в старий Яглівецький гостинець. Ще здалека, з плугівецьких піль видно його хвилясту, рівну стяжку, обтикану головерхими берестами, — сьогодні вона мигтить, як жива, між стовбурами, повна ярмаркового руху (й не тільки ярмаркового), від обрію до обрію, від синявих журинських горбків на полудні до пониклого за північною лінією Яглівця біжить вона з однозначним, трохи неспокійним поспіхом, повна возів і пішаків, рогатої торгової худоби й поодиноких, принагідних їздців, що спішать охляп на коні, бовтаючи обабіч ногами. Коли однокінка отця Сойки надлітає до містка в кінці дороги, зверху гостинця, з гуркотом перебігають поперед неї дві драбинясті фірчини, набиті вщерть селянами, парубоцтвом і старшими, также жінками, а в лице отця Сойки вдаряють від них два жмутки одної й тої самої пісні, незнаної йому, твердої й суворої, з упертим, до тяжкої, маршової ходи пристосованим переливом мелодії.
— Делегати, — здогадується непевно отець Євстахій.
— Либонь так, — кидає перед себе Сойка й, стримавши коня, проводить переїжджих очима.
На бігу, з задньої фірчини, вихоплює він жадним поглядом три постаті, звернуті плечима до коней, три різні лиця, зближені до себе скупістю місця й як одним спільним кольором пойняті єдністю своєї пісні: довгасте, коротко-брове лице хлопця, що з суворою й гарячою настирливістю дивиться в обличчя товаришів перед собою; широкощоке, засмагле на скоронях лице молодиці з терп’яско піднесеними бровами; й землисте, все в тонких, глибоких морщинах лице сухого дідка в линялій, на потилицю відкинутій шапці. Всі троє співають водностай, зіткнувшись майже головами: жінка морщить широке чоло і збирає в терп’яс-ке кільце губи, а дідок хмуриться грізно й, замкнувши очі, стягає на них клапті жовтих брів, аж злягають йому на щоки. А проте отцю Сойці вчувається, ніби одне око худого дідка примкнулося тільки з вигляду й поміж мервицю навішеної брови зорить крадькома в його бік й посміхається зіркато й знайомо.
— Десь я вже то нині бачив, — думає спішно отець Сойка й порушує плечима. Й, ніби відштовхуючись від тої дум
ки, вдаряє віжками й пусках Гнідого рвучко здовж правого краю гостинця. Здоганяє в одну мить задню фірчину й, нахилившись понад візок, питає дзвінко:
— На збори?
— На збори! — відповідає з нехіттю декілька голосів і вертається назад у пісню.
Отець Сойка натискає на Гнідого й, здогнавши передню фіру, нахиляється й питає вдруге:
— Яке село?
— Базар! — відповідають дружно й вертаються в пісню.
А Сойка підхоплюється на ноги й сідає грузько, як би обушок упав йому на груди. Ще підхоплюється, стрясає віжками й, відігнавши вперед, сідає знову з розмахом і кидає перед себе:
— От вам — божа воля!..
Змовкає на хвилю, потів вибухає злісно скоромовкою:
— Вісімнадцять забрала поліція на тому тижні, а ті — двома фірами, на збори, й співають!.. То є робота!..
Широко розкидане чоло отця Сойки збігається до перенісся й стає тут твердою, нерухомою грудкою. В його живій, розпаленій уяві виринає з тілесною майже доти-кальністю блідава пляма лиця базарівського пароха й декана, отця Довгановського: довгощокий, шляхетний овал, закруглений зів’яло довкола підборіддя, прив’ялі, бліді скороні з жовтавим відблиском, м’які, ослаблені, з-панська опущені вниз кутки губ... І, як би мав перед собою в дійсності його великі, опуклі, водянисто вицвілі й сонні очі, отець Сойка хекає скажено й, подаючися вперед, вибухає зі здавленою стриманістю:
— Підемо на дно, отче декане, підемо на дно...
Якийсь час їдуть мовчки, виминаючи часті вози, а як знаходиться спокійніша від грюкоту хвилина, отець Єв-стахій питає:
— Лічили ви на те, що Базар не буде на зборах так заступлений?
— О, ні! — стріпує отець Сойка енергійно головою, — рахунки наші були наскрізь реальні, а до реальності належить, прецінь, также естетична контемпляційність отця Довгановського... І її ми враховували... Але гнів є гнівом, тату, й трудно його стримати, коли він є справедливий...
Бо міг же отець Довгановський хоч на цей час покинути свій стан контемпляції... й бодай кивнути пальцем, коли не цілою рукою... Належало тільки трохи рухнутися в тих обставинах, після арештів, і склад базарівської делегації був би інакший... І не таку пісню ми були би чули по дорозі... Але отця Довгановського це не обов’язує, отець декан не любить випадати зі стилю...
— Не насміхайся, Михайле... Знаєш, прецінь, що не в тім річ: любить що хто, чи не любить...
— А в чім, тату?
— Чи не завважив ти того?.. Є щось, сказав би я, паралізуюче в самім зовнішнім вигляді наших днів, щось, що ослаблює волю людини, відбирає їй охоту або й здібність акції...
— Не розумію того.
— А прецінь таке є, Михайле, не заперечиш... і деякі натури піддаються тому, як причаровані... І в такому стані не кивнуть, як ти кажеш, і пальцем, хоч би що діялося, не кивнуть...
— Власне! — «Нехай діється божа воля!..»
— Може й так думають, Михайле...
— Але ж тоді це є найнікчемніша думка, бо ніщо, крім слабості, не ховається за нею...
— Може й так...
— І ціле то щастя, що не таких то вибирає бог у наші дні знаряддям своєї волі!.. А то — що сталося би з божою волею в таких руках?.. І з нами также?..
Отець Євстахій притакує мовчки, а як Гнідий звільняє в бігу під горбок, вертає до своєї думки.
— Не побоюєтесь таких несподіванок на зборах, як з Базаром?
— А ні, — не можна тут навіть говорити про несподіванку. Взяли ми під увагу всі три комуністичні гнізда в повіті: Яглівець і Базар з нашого кутка й Шабаї з там-того кінця Кального, й коли б навіть здвоїти їх кількість, не встоять вони проти змобілізованої нами національної сили... Очевидно, можливі й тут деякі неприємні відхилення, — комуна часом любить вискакувати там, де її найменше сподіваються... Й де її найменше треба...
— То власне приходить мені на думку, — вставляє обережно отець Євстахій.
Та й Сойка про це думає, ох, як думає!..
В тій хвилині підхоплюється в його нутрі, як полум’я,
гарячий клубок ненависті, злоби й тривоги, що шарпає його лицем і спирає в грудях віддих, але він цілою силою душі відштовхується від нього і, втягнувши в легені повітря, підносить рвучко голову й говорить спішно:
— Очевидно... Але на то є, власне, рахунок, і передбачення, на холодній калькуляції сперте передбачення... І, як казав я: коли навіть узяти його в найменше корисному для нас відношенні, рахунок є за нас, — за нас і проти них... І взагалі...
Сойка передихає вдруге й здвигає облегчено плечима.
— ...і взагалі маю сильне передчуття, що все буде гаразд...
І додає з рвучкою живістю:
— День мій зачався добре, — для чого не мав би скінчитися добре?..
Отець Євстахій посміхається лагідно:
— Жартуєш, Михайле... Очевидно,—я также сподіваюся, що все скінчиться гаразд... Але «добрий початок» — то не є така певна рація...
Смагляво-сіре лице Сойки набігає легкою червінню, і його очі розкидаються трохи здивовано й зависають у далині над полями.
— Жартую, тату, — ясна річ... То є не певна рація,— логічно беручи, то є ніяка рація... Але прошу послухати, так, між іншим, прошу ласкаво послухати...
І, відганяючи несподівану для нього червінь з лиця, вже повний колючої забавності, ясний і зимноокий, отець Сойка оповідає про свою ранішню пригоду на «Горі»: про їзду зі святими дарами до старого. Гайдука, про те, як спішили в дорозі, «щоб хоч застати», й як застали сповідальника серед гумна, на снігу, в кожусі й тяжких чоботях, з вівцею-родільнею коло ніг, з двома білими ягнятами за пазухою...
— Не вмер, Михайле?
— А не вмер, тату, — вівця вкотилася!..
І відкинувшись плечима на опертя, оба сміються роз’яснено, хоч і різно: отець Євстахій, схиливши голову набік, з підхопленими вгору бровами й кутками тонких губ, м’яко, майже беззвучно, через ніс; і Сойка, піднявши обличчя, дзвінко, на цілий повнозубий рот, поблискуючи іклами, — повногрудо, трохи над свою міру галасливо; й оба сердечно й майже визволено...
Отець Євстахій похитує головою.
— Я розумію, Михайле... Ну — так... То є майже символічне... й незгірше на початок...
— А що, тату, а що?
Ще досміхаються. Отець Євстахій говорить:
— Так... Пригадую того Гайдука ще молодим... Приземкуватий, круглоголовий, усе ніби трохи мохом обкиданий, — і чується корінням у землі.
— І яким ще корінням, тату!.. Смерть не має сили його вирвати!..
— А так...
— Не спаралізує такого ніякий «зовнішній вигляд наших днів», не відбере йому волі до акції...
— А ні, то певне...
— Той кивне пальцем, коли треба...
Оба сміються знову, похитуючись за пружним ваганням однокінки, оба роз’яснено й майже визволено...
Коли знаходяться на пологому вершку піднесення, переділеного гостинцем, ліворуч, унизу, здовж пониклої в глиняних берегах річки простягаються Глинки, з великою біловерхою церквою посередині; на північ від Глинок, у чотирьох кілометрах віддалі, видніється Старий Оглядин, серед піль, як на долоні; а праворуч від Оглядина, вдалині, вже при самому гостинці лежить розкидиста Любча, заповнюючи собою широкий, зі ставком, видолинок...
Глинки, Оглядин і Любча — три найпевніше в соціальному відношенні поставлені села околиці, найкраще збережені від комуністичних посягнень і впливів. Отець Сойка залюбки приглядається різним способам громадської діяльності отців-духівників у тих селах, знаходить у ній деякі складники свойого священичого майстерства, дещо не вагається прийняти як нове до власних метод праці. Глин-ківський парох, отець Воробець, рухливий, живий, з невеличкою, як у горобчика, меткою головою послуговується в своїй культурно-освітній роботі способами локального суперництва («То для них як батіжок, отче-колего, як гарячий батіжок!..»).—У якому селі найперше обходять роковини Великого Кобзаря України?
— Та в Глинках!
— Чий хор робить найкраще враження на співацькому змаганні «Просвіт» у повіті?
— Та глинківський!
— Чий аматорський гурток виготовляє найбільше число вистав протягом одного року?
— Читальняний у Глинках!
— Яке сокільське гніздо виставляє найбільше руховиків на повітовому сокільському святі в Кальному?
— Та глинківське!
Запалюючи до такого місцевого змагання сільську молодь і господарів і втягаючи до нього шляхом ласки й принуки также незаможні елементи села, вміє отець Воробець з року на рік утримувати своє село в різнородному, все новому напруженні, вміє зуживати в ньому всю небезпечну енергію села, заглушувати, коли не заспокоювати, гіркі кризові турботи, притуплювати податкові й позичкові натиски, злагіднювати заборчість багачів і спротив бідоти. Правдивою гордістю сільської молоді зробив руханкове товариство «Сокола», захоплене муштрою й одностроями, в військовому послусі утримане, абсолютно йому віддане й готове до виступу. Й коли на соборчику або так, у товариській гутірці, отець Воробець чує постійні нарікання на сельроб і комунізм, що несподівано поширюється на села, покручуючи рухливою голівкою, хвалиться він заслужено:
—- До мене комуна не підступить, — придушу...
Парох Оглядина, отець Курпіта («Гайдамака — не отець») бере своє село буйним, новітнім «хлопоманством». Великий, плечистий, у широковерхій баранковій шапці на потилиці, в високих холявистих чоботах на підковах, у вишиванці й вогняній гарасівці, не пропускає він ні одного гучнішого весілля в своїй парафії, ні одних хрестин чи по-минків, ні одних зводин чи іншої толоки... П’є чарку з господарем і гостями, співає весільної, обкручує молоду в скаженій «метелиці», аж вітер стіни обсмалює («Ану там, музики,— для єгомостя нашого чесного, — гарячіше, а-ну-у!»); на зводинах підкладає широком’язе плече під наріжняк і, як надхриплий дзвін, б’є своїм горлом: — «А гей там, зводи-зводи-и! Ану’ разом — руп!—та й ще руп!» І як моргне, коли треба, на хлопців: — бийте! — хлопці б’ють. І як кивне бровами:— гоніть!— хлопці гонять... Дрібна, як курочка, їмость усе возиться з курми або з крижмовим полотном по містах, а оглядинці хваляться перед сусідами:
— В нас єгомость — правдивий хлопський піп, не панькало,— за таким єгомостем хоч би в вогонь і в воду!.. А
старий соромітник, отець-канонік Обертас, як знайдуться в своїй компанії, плеще оглядинського попа в плече й хвалить сердечно, по-свойому:
— Молодець, Курпіта, — тримаєш село, як за цицьку!..
В Любчі рядить молода любчанська їмость, широкобро-ва Сідельничка, рвучка, загониста, вихованка василіян-ського інституту, згрубша тесана й голосна, широка* в русі й слові, трохи розтріпана й незадалека в думках, а проте вміло розрахована в практичних своїх поступках старосам-бірська купцівна. В свій час активна націоналістка, трохи не співробітниця УВО, відколи вийшла за отця Миколу Сідельника, відомого католицького поета, соловія подільських рівнин, усю майже дбайливу загонистість своєї душі віддала натхненному вибранцеві, перенесла на його солодко розспівану творчість, на складення найкращих можливих умов його літературної праці... Чи не підносилася у той спосіб понад сіру зацофаність і вбогість провінціального життя попадей, понад курячі клопоти й будні таких Кур-пітих, Воробчих або Павлюкових. І коли йде про святий національний обов’язок, якому присягалася на вірність від шкільної лавки: чи не сповняла його в його найшляхетнішій, найбільш піднеслій формі, стараючись за національного поета, оточуючи його життя пошаною й спокоєм, спонукуючи його ласкаво, але й успішно до все нової, все обильної творчості? («Пиши, Микольцю, пиши...») І чи не виходить, нарешті, на своє? Чоловіка знають і цінять у католицькій літературі («м’який, розливний вірш, — ясність і певність світогляду»), що якийсь час щось капне таки з гонорару, — та й головне: є особлива прихильність консисторії, в молодому віці — коло тридцятки — сидить отець Микола на одній з кращих парафій Кальнянського повіту, а щодо бу-дуччини — чого скривати — є надія на одне з підльвівських, інтратних місць: ближче видавництв і редакцій і взагалі культурного життя
(—«Належалось би то мені, Славусю, як думаєш?
— Ох, так, Микольцю, кому ж, як не тобі?
— Коли б ТІЛЬКИ СПОКОЮІ..
— Та й пиши, мій любий, пиши!..»)
І, відсилаючи крикливих дітлахів, трьох круглолобих, ціпких, каблуконогих хлопчаків (четверте в колисці) в найдальший куток саду на забави й, наказавши кухаркам роботу
 на гумні («а рей дайте мені там, язикатії»), ненаситна Сідельничка замикає богом їй даного поета в притульній тишині плебанії й, майже на пальцях колуючи в дворі, по господарці, з чутливою ревністю й заслуханістю споглядає на тихі вікна канцелярії:
— Пиши, Микольцю...
А як западе пізній вечір, дітваки сплять, як суслики в сусідньому алькирі, а помучені до впаду наймички відправляються на вишки, в солому, широкоброва Сідельничка вмощується, як хребтата кітка, в м’якій подружній постелі й, оперши на долоні лице, з тепло задуманими очима слухає ритмів і римів, що, як тонкі нитки павутиці, снуються між стінами спальні. Чоловік читає плавним, солодким голосом, схиливши до плеча голову, ніжна ніякова посмішка блукає на його лиці, дрібні його губи складаються хвилинами як до м’якого радісного свисту... І сприймаючи те все одним слухом і думаючи водночас про десятки інших, турботних, звичайно, а проте якось приємно нагрітих речей, Сідельничка— як би бачила!— уявляє собі сніжнобілі картки столичного журналу з найближчого місяця й на перших його сторінках (не інакше!) довгі, чіткі, як низки однакових зерен поскладані рядки поезії, під відомим, м’яким, шляхетно вигадливим іменем її чоловіка: М. Золотолипен-ко!.. І те, що з-за його-то гладкого, лагідно відкинутого чола й за її ласкавою спонукою з’явилися ті божі рядки на ясний світ і що тисячі (не інакще, як тисячі) далеких і незнайомих очей — так же жіночих — спочинуть на них в один день, як пчоли на липовому цвіті («Читали новий вірш Золотолипенка? — «що за питання! — Очевидно, — і який!»), та.одна свідомість захоплює її глибше, як не зовсім доступна їй краса поезії, й наповнює її теплою радістю, в якій приємно нагріваються всі прикрі турботи сьогоднішнього й усі сподівані неспокої завтрішнього дня. Й коли між тихими стінами спальні злягають останні слова нового твору й,- опустивши до плеча голову й примкнувши повіки, з м’якою посмішкою на лиці очікує зворушений поет на притакнення першої слухачки, Сідельничка зітхає знемо-жено, наче зойкає, й, витягнувши м’ясисті рамена, бере в них поетичного чоловіка, як він є: в рясі, то в рясі, чи в пристосованому до творення халаті, й, облапавши його жагуче долонями, вгортає його в своє широке тіло, як у нагрітий футерал. І коли забувається в такий час і дає гарячий, нестримуваний послух своїй рвучкій природі («твоя
то вина, Микольцю!»), дев’ять місяців згодом з’являється на цей світ новий плід поетового натхнення, білоголовий Сідельничок, крикливий, ціпкий, з кривими, як обіддя, ногами... Не заперечує того Сідельничка перед собою: розуміється краще на тих чоловікових творах, на їх крикливій красі й тілесній, невтримній рухливості, але коли старий безстидник, канонік Обертас, на любчанському річному празнику перепиває до молодого господаря: — «Кинь, отче Миколо, ті нудні рими, — бігме, аж нудить, — римуй краще хлопчаків, от які вони в тебе виходять!», —широкоруха Сідельничка б’є долонями в стіл і налітає, як каня, на насмішника: «—Зависть, отче каноніку! Зависть з вас пре, що самі не вмієте так римувати!»
Старий канонік Обертас відсахується з виразом найглибшої образи й сплітає піднесені руки:
— Ах, господи!—А то ж ви, сусідко, з неба впали? А хто ж тут найбільший римотворець?!
І оглядається довкола зі смертельним здивуванням, і куди падає його зір, сердечний і дикий регіт вибухає, як буря, з розбавлених горлянок. Але Сідельничка не чує того реготу, вона простягається всім тілом понад стіл до свойого посміхнутого чоловіка й покриває всю бурю своїм грудастим, дзвінким голосом:
— Не слухай, Микольцю, не слу-у-хай!.. Пиши!..
Весною останнього року з’являється черговий, п’ятий том Сідельниковського поетичного дорібку (п’ять раз по десять аркушів, in quarto; в зв’язку з тим є така розмова між веселим каноніком і плідним автором:
— Заводи, отче Миколо, телятник, хоч на п’ятдесят штук...
— Чому телятник, отче каноніку?
— П’ять куф літнього молозива! Бійся бога,— а то ж тим усі любчанські телята можна вигодувати!..).
А на кінець осені цього року підготовляє рвучка Сідельничка велике народне свято в своїй Любчі: посвячення й відкриття нового кам’яного будинку серед села, осідку всіх культурних і господарських установ, стилевої поверхової будівлі, що світить у бік сусіднього гостинця золотим написом: «Народний дім у Любчі, імені М. Золотолипенка...» Так власне розуміє молода Сідельничка свою національно-громадську діяльність серед рідної пастви: як належне обрамлення літературної творчості свойого вихованця-чолові-ка, як плідний відгук його слави, як шляхетне її доповнення
в обличчі бога й народу, й чи не було найбільш виправдане й природне сподівання, щоб усюди, де тільки проходила ду-хівницька нога отця Сідельника, можна було почути між народом: —тут був душпастирем Золотолипенко, то є сліди його роботящого побуту в тих околицях, матеріальні й духові сліди, яких не забере ні час, ні ворог...
Та й чи не виходить з тим усім Сідельничка на своє: люди не відпадають від церкви, як то діється по інших парафіях, треби — те найчуткіше місце в доходах нинішнього духівництва — стоять поки що на належній висоті, народ послухає, коли треба всі більші роботи в господарстві виконуються старанням толоки. Своїм купецьким, по-жіночому вразливим інстинктом доходить Сідельничка до усвідомлення, яке' дається взагалі духівникам і потверджується усім болючим досвідом минулого: що коли вже відбувається рух у низах, освітній, господарський і політичний, у всіх своїх проявах нехай він доконується під опікою церкви й плебанії: тільки так утримується він у межах безпеки й спокою, тільки так ослабляться й знешкідливляться ті його істотні напрямні, що з природи речей звертають його проти віри й традиції, проти інтересів плебанії й церкви... І так щохвилі відкриваючи суспільні сторінки в своїх особистих, сідельницьких інтересах, суспільним освячуючи особисте й особистим розпалюючи свою громадську роботу, з властивою для- себе загонистістю й оживленістю, трохи розтріпана, як усе, й недалека в думках, а проте вміло розрахована в практичних завданнях своєї діяльності, протягом недовгого часу свойого побуту в Любчі широкоруха Сідельничка опановує й розбурхує по-свойому: читальню «Просвіти» й місцевий «Союз українок», Марійське товариство жінок і захоронку для дошкільників, споживчу кооперативу й молочарню, й щорічний зимовий курс для господарського доросту села й околиці. І як на завершення тієї її діяльності, як живий символ нерозлучного, по-купецьки дотепного сплетення особистого й національного інтересу, на підвищеному місці проти гостинця, коштом і руками найрухливіших люб-чан підноситься останньої осені високий одноповерховий будинок, у національному стилі витриманий, здовж фронту золотими, по синьому, буквами роз’яснений: «Народний дім імені М. Золотолипенка...»
Коли однокінка отця Сойки з’їжджає з пригірка в Люб-чу, на площі перед Народним домом стоїть декілька возів, між якими Сойка легко пізнає: крилату, добре намощену
бричку отця Сідельника й порожній, дрянкий, старим болотом обхляпаний візок отця Івановського з Телятинець. Отець Сідельник сидить уже в бричці, готовий до від’їзду, тонкоплечий, хрупкий, хоч у футрі, як усе з деякою вишуканістю в одежі й цілому вигляді. М’який попелястий шаль обгортає його шию й, говорячи з кількома селянами, що стоять обіч брички, отець Микола прикриває кінцями пальців уста й покашлює зчаста. Кожної осені і ранньої весни отець Сідельник занепадає на горло. Тоді Сідельничка саджає його в шкіряному кріслі проти вікна й з домашньої аптечки виймає шерстяний пензлик і ляпіс. Отець Микола водить за нею голубими очима, й його зрожевіле, ніжне лице покривається капельками поту.
— Боюся, Славусю!..
— Не бійся, Микольцю,— втихомирює його рівним голосом Сідельничка,— ти ж мужчина...
То правда, очевидно. Але за кожним разом, як жінка зближається до нього зі знаряддям лічення, отця Миколу опановує одне настирливе, страшне, просто панічне уявлення: що пензлик вихопиться під час мазання з рук жінки й застрягне поперек у його горлі. І тільки як жінка присяде проти нього й, віткнувши собі в рот пальці, на його очах виляпісує собі горлянку, страх отця Миколи пропадає, як рукою відняв, і, відхиливши взад голову, він спокійно дає вимазати й собі мигдалки й язичок.
Зачувши дудніння на гостинці, отець Сідельник повертається в цей бік і кланяється з деяким поспіхом і водночас м’яко стримано: поспіх належиться суспільній позиції обох климівських панотців, а тонка стриманість — це є дань для власної творчої гідності й талану... З крамниці Народного дому з’являється в той час сама Сідельничка й спиняється на порозі. Вона змахує вбік гостинця рукою й скрикує на привітання. І в тому її русі, як і в крику, і в цілій постаті, ширококостій, напиристій, цупкій, вчувається отцю Сойці щось близьке, споріднене, своє, на сойківський лад жадне й заборчиве... Дехто з довколишніх отців посміхається іронічно з наївності напису на фронтоні любчанського Народного дому. А Сойка захоплюється ним по-свойому: наївний? — Очевидьки,— але чим не в тій то наївності проривається назверх нестримна жага захватника-власника, розпаленого в своїй ненаситі посідача, що на всім силується поставити свою присвойницьку п’яту: на землі й на овочах, на праці й продуктах, на величних матеріальних і духовних
спорудах людини, як і на дрібних, серед подільських рівнин і ярків розкиданих написах на Народних домах... Недалеке це в останньому випадку,— Сойка це знає і, приглядаючись залюбки, хоч і з віддалі, до громадської рухливості голосної Сідельнички й здибаючися з самою віч-на віч, завважує Сойка звичайну ту вузькогляду самовпевненість, з якою вона накидається на людей і на події в своїй роботі, спостерігає ту простодушну вимогливість, з якою очікує наглядних і близьких наслідків своєї праці, ту неперебірчиву в засобах, ніби тваринну ненависть, що з нею поривається на перші з черги, найближчі для руки противності й перешкоди. Але хто знає... хто знає, чи не глибокі рації криються в тій вузькоглядості в наші дні? В той час, повний суперечностей і парадоксів, що дає нам у ньому ясна пронизливість і далекозорість? Чи не відчиняється хвилинами дно смертельної пропасті перед видючими очима? Чи не повторяється, не приходить усе частіше такий мент, коли Сойці хочеться сціпити повіки, як зуби, й ринути перед себе сліповіч, забуваючи про прірви, що вчуваються під ногами, про кам’яні вістряки, що жадно чигають спереду на хрупкий удар чола?.. Так власне робить Сідельничка в своїй наївній несвідомості, широкоруха Сідельничка, що нею захоплюється отець Сойка, як би вона була кістю від його, сой-ківської кості, кров’ю від його крові. Не спиняючи Гнідого, що рве жадібно, і не відповідаючи на поклін Івановського, що з’являється з сіней крамниці, отець Сойка кидає рукою вверх гостинця й кличе дзвінко над площею.
— Час у до-ро-гу!
А Сідельничка відкликається весело, склавши долоні мушлею довкола губ:
— їде-мо зараз за ва-ми!..
Вона говорить щось коротко й напівгнівно до отця Івановського, що липне до неї ззаду, а той просовується вперед і, махаючи капелюхом, скалить у бік гостинця зуби:
— За-ва-ми, отче ді-дичу!
— А делегати? — кидає ще в переїзді отець Сойка. Сідельничка відкликається вдоволено:
— Вже десь під Каль-ним! — Давно в до-ро-зі!..
І отець Івановський в’язне тут, піднявши, як до присяги, долоню:
— Мої теж!..
Але Сойка знає, що отець Павлин бреше... Так просто бреше, як дихає, або шкірить зуби.. І отець Сойка має не
переможну охоту: сягнути понад площу рукою и узяти Павлина за обшивку й потрясти, щоб відізвалось у п’ятах... За кожним разом, коли з’явиться йому десь отця Павлина лице, довгоброве, жовтооке, з западинами на сірих щоках, нахабне й цинічно посміхнуте, права рука отця Сойки свербить пожадливо й сухі, костисті пальці протягаються й змикають, як би власне хватали... Був такий [нрзб] момент у взаїмному відношенні між отцем Сойкою й отцем Павлином. Гидкий спідничник! В усій околиці, в цілій південній частині Кальнянського повіту не було молодої попаді, до якої не підлазив би Івановський, де не старавбися скубнути, коли з чужого, хоч і дружнього, сусідського городу. Що не спинився з тим перед високими климовичівськими (власне — сойківськими) порогами, що однієї днини зважився сягнути рукою в бік молодої дідички Сойчихи,— це було тільки мірою його нестримного цинізму, його нахабної слас-ності, що не знала границь свойого заспокоєння й . усяке знадніше жіноче тіло робила предметом своєї пожадливості й посягання. На другий або третій рік після переїзду отця Сойки до Нової Климівки, загостив якось отець Івановський до климівської резиденції й, покликуючись на далеке споріднення з Климовичами по жінчиній лінії, й прислуговуючи Сойці господарськими і іншими інформаціями (мав дійсно найперші відомості з повіту, хоч немилосердно, жив-лово майже переплітав правду з брехнею), принадився до сойківського двору й забував у ньому в потребі й без потреби, як удома. Пронюхував здалека, коли Сойки не було в дворі, заскакував несподівано. Крутився довкола Дорки, скалив жовті зуби. Вкінці зважився... Ввечері, не торкнувши бровою, байдуже, як усе, двома-трьома словами розказала Дора чоловікові про забаганку отця Івановського. А найближчого разу, як задудніла з дороги мандрівна бричка Павлина й спинилася перед ганком резиденції, отець Сойка вийшов у сіни й станув у вхідних дверях, серед порога. Стояв тут зі зломаними до перенісся бровами, а вершок його стиснутих губ здригався, як гострий зазубень. І коли отець Павлин пішов на нього просто, франтуватий, гойд-кий, з весело заскаленими очима («Є інтерес, отче дідичу, бігме добрий інтересі»), Сойка підняв руку, й його кістляві, сухі пальці цупко й дослівно лягли на посвячену богові Пав-линову обшивку...
Зустрічаються з того дня тільки здалека, й за кожним разом, коли побачить Сойка в свойому оточенні те лице,
довгоброве, сковзьке і [нрзб] сірими западинами на їдоках, у його нутрі підноситься їдка й пекуча нехіть, яка — відчуває це сам з неприємністю — постійно хитається між погордою й майже болючою ненавистю, між обридженням і ледве стримуваною, все однаково гнівною кортячкою: простягнути, як тоді, сухі пальці й, злапавши за франтувату обшивку, рвонути й потрясти, щоб відгукнулося в летючих п’ятах... І є щось більше в тій нехіті, як почуття особистої ображеності, це Сойка знає. І щось більше, як нудке, непереможне обридження, що його викликає в отці Сойці сама фізична зовнішність Івановського; нудка гидливість, що підноситься в його сухій у статевому відношенні, холодно обрахованій природі («Троє, Дорко,— як три пальці: хлопець,- дівчина, хлопець,— не більше!»), на вид вічної сласності, що, як вогка тягуча слизь, покриває собою у всякий час жовтощоке обличчя Павлина... Коли б тільки в самій гидливій зовнішньості річ! Або хоч і в особистій образі, яка прецінь глибоко вразила родове сойківське самопочуття («Як посмів! — така хвойда!»). Не був би Сойкою, коли б така особистість, як Івановський, надовго й тривало могла сколихувати його внутрішньою впорядкованістю, могла чуттєвими мотивами вриватися в інтересовану холодність його рахунків і планувань... Але усвідомлює це собі отець Сойка, більше: всім своїм нутром, усім сторожким сойківським інстинктом уловлює й відчуває, що не в особі отця Павлина тут річ, не в відірваній його моральній і взагалі духовій розхристаності й розпусті; що сам собою отець Павлин — це тільки мутна й розхитана хвиля, що її від часу до часу вихльостує таємна ріка на твердий берег людського досвіду; що та піниста хвиля — це тільки сигнал тяжкого й неспокійного руху, що відбувається в закритій для ока глибині, мутного й розхитаного, як вона, повного нечисті й гнилі, нерівного й задушливого, як нетрі, що в них він котиться, як вони прірвистого й примарного, неврахованого й грізно нестримного, мабуть неминуче пагубного в своїх наслідках... І що той неспокійний і мутний рух мав би відбуватися не де, а в глибині святої католицької церкви,— одне те припущення вкидає отця Сойку в мороз і пропасницю: всю майже свою вмілість і силу, всю гарячу снагу своєї родової, сойківської активності віддає Сойка свідомо й обраховано великим і як же важким у ці дні справам релігії й церкви,— невже на протилежному боці тих справ,
на їх вивороті доконується водночас нестримний і загрозливий процес загнивання тієї церкви? — Невже в індивідуальному надгниванні таких отців, як Івановський, Волох, Вербицький, мала б утворюватись та іцербина, що нею, як вирвою в греблі, мали би відпливати й загублюватись у порожні всі міцні задуми отця Сойки, все його тонке, шліфоване майстерство в божій службі, вся його захоплена, стрімка, невтишною сойківською жадобою розпалювана ревність у справах віри?.. І Сойка випростовується й насторожується болюче, й майже під унутрішнім його поглядом те, що недавно ще було в ньому особистою нехіттю й гидливістю в відношенні до отця Павлина, спалахує нараз новою, поза-особовою, об’єктивною, наче зречевленою ненавистю й гнівом і поймається гризькою й загостреною турботою, що в ній, як лійки в замкнутій течії, відчиняються хвилинами й прорізуються в глиб віконця притаєного й повного тривоги неспокою... І мало не на очах отця Сойки те, що з початку здавалося індивідуальними витівками отця Павлина, виростало й видовжувалося поза границі зів’ялого його в розпусті тіла, й поодинокі його поступки, бридкі й нікчемні звичайно й негідні людської уваги, ставалися наче сигналами з темних глибин, яркими й далековидними, об’єктивно вартісними знаками таємних і грізних змін, що пробігали в нетрях суспільності, хоч доконувались у людській гущі, були ніби відхоплені від волі людини, недоступні рахункові й контролю й тим більше тривожні й грізні в своїх наслідках...
В половині великого посту двадцять восьмого року зайшов був у селі отця Івановського випадок, який глибоко й надовго стурбував був усе довколишнє духівництво, а самого отця Сойку вкинув був у стан їдкої скаженини, що шарпала й ранила довкола себе і вкінці, як зуб скорпіона, вгризалась у власне тіло. Така притичина! Дрібний — в істоті речі — випадок, одна з тих дрібних подій, що, як тонке вістря флорету, пронизують навиліт і здовж удару відчиняють і зраджують слабку м’якіть проколеного наскрізь тіла... Носителем тієї події був молодий піддячий отця Івановського, телятинський таки хлопчина, сирота, вихованець єпархіяльної дяківської школи, що майже самотужки, через свій співний голос, вихопившись у свій час зі села, всі складні тайни дяківського мистецтва прийняв з властивим для себе захопленням, з жадібно розкинутими очима, як дар твердий і вимогливий, але ласкавий, незаслужений,
благословенний для самітнього бідака. Вразливий з природи й чуткий, трохи хворобливий, зі змалку розвинутими нахилами до особливого й таємничого, під фаховим і вмілим проводом отця наставника (щоранку служба божа, щонеділі причастя, щомісяця—сповідь; і невтомний, суворий, шорсткий і водночас глибоко вкрадчивий духівний нагляд отця Іринея, катехита з чина святого Василія) з усього дяківського, напівдухівницького знання присвоїв собі хлопець най-гарячіше саму містичну сторону церковних обрядів: незглибну таємність перемін під час святої літургії («Прі-йміте, ядіте, сіє єсть тіло моє, єже за ви ломимоє...»), солодко зворушливі настрої вечірніх відправ («Світе тихий, святия слави, безсмертного отця небесного...»), гнітучу, тяжку і водночас як би гарячим смерканням просяяну поезію похоронних пісень («Як цвіт в’яне й як тінь минається, розкладається кожний чоловік...»)... Віддавався їм усією молодою дзвінкістю свойого горла, цілим горючим запалом новака в службі, усією чуткою, непритертою ще в ремеслі, трохи хворобливо живою зворушливістю свойого серця. Зберігав у теплій крові заповітні слова отця Іринея, що їх прийняв на від’їзднім зі школи («Будьте співаками Христової слави між вірними, служіть ревно й покірно святій католицькій церкві й духовним отцям; помагайте їм плекати духа апостольства в народі, як то нам наказує святий отець; бо зближаються дні страшної проби й покуси на всіх людей, але й дні великої й вічної заслуги перед богом...»). У міцнившися й здобувши перший послух на селі як умілий диригент церковного хору, відсунувши помалу старого й порохнявого вже діда — реєнтого в тінь («Не ті часи тепер, пане реєнтий,— не такі гласи!..»), найметкіший між парафіянами в усіх церковних повинностях і обходах, сліпий на духівницьку розпущеність і в’ялість отця Івановського й тільки розпалюваний у своїй ревності релігійною байдужістю телятинської молоді, з перших днів своєї менш-більш самостійної служби на крилосі взявся жагуче до виконання прощальних слів отця Іринея: кидався, як бліде полум’я, від душі до душі, наговорював, обіцював, загрівав, заскакував і приголомшував своїм містичним запалом, відпихав і прив’язував до себе... Невеликі були—назагал—успіхи його апостольської ревності між краянами, але коли вдавалося йому прихилити одного-двох нових членів до церковного братства, коли вспівав притягнути одну-дві дівчини до частішої сповіді й причастя, благословив такий день і тішився
ним, як божим даром... З глибоким хвилюванням у душі прислуговував панотцеві в захристії до святої проскомидії, того літургійного діяння, де в тайні й поза очима вірних приготовлялася матеріальна підстава для найсвятішого акту в Христовій вірі: явлення живого бога в чині святої літургії; з молитвами й зітханнями (зітхав, прецінь, отець Іва-новський), серед вибраних, формулой зі святого письма викроював духовний отець хлібні частиці з білих проскурок, майбутнє живе тіло Христа, самого бога в хлібному тілі: найперше викроював євангельського ягнеця, що високою, білою гранкою лягав посеред золотого дискоса; потім трьохкутню частину, на честь пресвятої богородиці, що займала місце праворуч ягнеця; за нею дев’ять менших частиць, на дев’ять різних рядів угодників божих: предтеч, пророків, апостолів, святителів, мучеників, безгрішників, праведних Йоакима й Анни й інших поденних святих; за ними дві останні частиці — за здоровля живих і душі усопших. До золотої чаші вливав отець вина й води, майбутньої крові Христової. Окутував усе солодким димом з кадильниці. Ставляв звіздицю над ягнецем і накривав поверх по-кровЦями. Молився, зітхав... Трохи віддалік стояв молодий дячок з блідим, дещо хворобливим обличчям і широкими, майже невидючими очима поглинав таку відому йому, а проте все ніби нову, таємну зовнішність усіх тих рухів. Розумів їх унутрішній зміст, у самому серці носив їх глибоку, захоплюючу містику. Крізь їх матеріальну видимість, крізь м’який гомін молитви й білість прісного хліба вчувалося йому незглиб.не в своїй тайні, а проте доступне очам зближення самого бога... Знав це (хіба не знав?): прийде й займе місце на освітленому престолі й явиться вірним під час святої літургії, й принесе себе в жертву. («Прійміте, ядіте, сіє єсть тіло моє...»; «Пійте от нея вси, сія єсть кров моя...») З дрібними дзвінками в одній руці і горючою свічкою в другій, сам дрижкий, як те полум’я, піде молодий дячок перед ним від престолу. Великим півколом клячітимуть причасники перед царськими воротами. Коли зблизиться до них золота чаша з тілом і кров’ю Христа, складуть на грудях руки й, піднявши обличчя, відкриють широко уста назустріч святій поживі. І срібний зойкіт дзвінків сповіщатиме за кожним разом усім вірним про довершення найчуднішого акту на землі: про утробне прийняття живого бога в людській плоті, про тілесне з’єднання
 з богом під змисловими видами хліба й вина... Тайна таїн і радість радостей!..
Четверта неділя великого посту мала бути днем першої великої радості й тріумфу дячка в його католицькій активності (Якби бачив отець Іриней, якби бачив!): перше збірне причастя загітованих хлопців і дівчат під час літургії, перший крок до створення гуртка католицької молоді в його селі, майбутніх молодих ревнителів святої євхаристії... Останні два дні тижня від досвітку до смеркання перебував хлопчина в постійному внутрішньому горінні, В СОЛОДКІЙ метушні: від причасника до причасника, по братчиках, на збори в читальні, на плебанію для наради з їмостю: а які взяти одяги—щоб і радісно й не порушити смутку великого посту, а як стояти — гуртком — під час літургії, а як зі співами, а додаткові свічки... В суботу по відправі вже геть під вечір забіг іще з останніми радісними вістками до самого отця, на плебанію. Не було власне отця дома, вийшли перед хвилиною...
— На село?
— А ні, либонь до церкви...
До церкви... Знайде! Очевидьки знайде!.. Легкий, як вітер, перелітає стежку за плебанією, дорогу; минає хвіртку до цвинтаря, старі ясені над парканом, дзвіницю... Коли знаходиться на половині дороги до захристії, затримується раптом, як би спотикнувся на щось. Наслухує довкола себе... Старі, спокійні ясені підносяться вгору вогкими, в пучках, гіляками. Праворуч сіріє висока стіна церкви з виступцями по кутках, з погаслими в заглибинах війнами. Позаду, проти заходу, темніє дзвіниця з ясними вирізами під дашком. Здовж стіни церкви,. аж сюди, по цвинтарі й до німих ясенів над парканом, у вогкій типїині вечора похитується забавна танкова мелодійка, без слів, одним ритмом, здриглива, хилька, трохи безглузда в свойому порожньому хитанні:
— Ті-ті-та, ті-ті-та, Тіті-та, тіта, тіта...
І є щось у ній знайоме, настирливо знайоме... Тільки що?.. Дячок насторожується; оглядається позад себе, перебігає спішним поглядом дорогу, плебанію, садок, уявляє на одну мить своїх завтрашніх причасників, ще прислухається... І от ледве стримує вибух сміху й майже, душиться в собі: так раптово це проривається в його пам’яті й так ко-
32.7
мічно впадає в його святковий піднесений, прозоро-чистий настрій:
— Ті-ті-нка, Ті-ті-нка, Я бачу твої ко-лі-нка, білі ко-лі-нка...
Така вуличницяҐ.. Притерлася колись на хідинках старого міста до його слуху, впилася в пам’ять. Противився їй, як усякій нечисті, цілою душею, й коли іноді з’являлася потайки в дяківській бурсі й похитувалась крадькома по кутках, ставився окунем проти похабних товаришів і блідий, з горючими очима добивався вкінці послуху. А прецінь з’являлася знову...
...білі ко-лі-нка,
І бачу трохи ви-ще, Щораз бли-жче, І бли-жче, І-ближ!..
Сміється ніяково, трохи стурбований такою причіпли-вістю своєї пам’яті: прецінь теж завтра йде до причастя!.. І спохоплюється гарячо й жадними очима шукає в вечірній тишині джерела тієї співної вуличниці... Вищупує слухом: дзвіниця, дорога, садок, паркан з тихими ясенями, цвинтар... І напіввідчинені двері захристії... Ще раз: дзвіниця, садок, паркан з ясенями, цвинтар... І знов — напіввідчинені двері захристії... Затримується на них поглядом і завмирає. Якась гаряча легкість виповнює нараз усе тіло, а на блідому лиці осідає порожній, безвільний усміх. Дячок зітхає хлипливо, як би щось лоскотало його в грудях, наслухує. Потім згинається в плечах, підсмикується й довгими кроками навшпиньках скрадається в напрямі захристії. Доходить до східок перед дверима, підноситься. Протискається плечима в щілину й стає тісно при одвіркові...
Було майже поночі в захристії й затишно, як удома. В закінченому ліхтарі під вікном горів старий обрубок свічки, облитий теплим воском, як пеньок навесні. У хиткому світлі при столі стояв сам отець Павлин, у реверенді, з вечірні, з підкоченими за кістки рукавами, й, соваючи ножем по дощинці, викроював хлібні частиці для святого причастя... «Проскомидія»... Притримував гнучкими пучками білу проскурку, як грибок, і, повертаючи під ніж, відрізував бічний окраєць. Відсовував його плазом ножа на край дощинки,
 знову повертав, відрізував. Смикав забавно білявими бровами й, похитуючи головою, підспівував упівголос:
— Ті-ті-на, Ті-дрі-на, Ті-ті-на, ті-на, ті-на, ті-на, ті-ті-на-а...
Ще повернув проскурку, відкроїв. Вийняв з-поміж дрібних окрушок чотирикутню білу гранку, обдмухнув з усіх боків, понюхав. Положив на рівній долоні, підняв проти світла, оглянув: ягнець божий! («На другий день бачить Йоан Ісуса... й говорить: — Оце ягнець божий, що бере на себе гріхи світу...»)
...тіна, ті-дрі-на,
ті-ті-на...
Поставив готову гранку на жовтий таріль обіч дощинки. Обтряс руки. Заложив долоні на потилицю й, потягнувшися міцно, розняв уста й позіхнув широко, сердечно, на всі груди...
(...Срібні дзвінки від престола... Довкола тетрапода молоді причасники: дівчина, хлопець, дівчина, хлопець... Але як одягнутись? —щоб і радісно... й піст...)
...тіна, ті-ті-на...
Пройшов до шафки за столом, ще вийняв дві білі проскурки, як два покладки, в долоню. Розгорнув кришки на дощинці й положив їх на чистому. Заклав руки за потилицю й ще потягнувся. Висунув долішню варгу, як черпачок, і засвистав упівголос:
— Фі-фі-фа, фі-фа-фа, фі-фі-фа, фіфа, фіфа фіфа, фі-фі-фа...
— Ага!
(— ...твій білий пуп-чик, білий пуп-чик...)
— Ага!— ага-а-а!.. Хлопчина стояв на порозі й простягнутою рукою показував на отця Павлина.
— А-га-а!
Хитався, очевидьки, на ногах, права його рука літала по одвірку, як по гарячому. Хрипів протяжно замість крику, ціле його лице було стягнуте в розпучливому скривленні й наче потріскане по всіх рисах. У всіх його заглибинах летіли річками сльози, як злива по розбитому шклі, заливаючи йому бороду й збілілі варги.,, Спорскував їх злісно й
наспіх, як непотріб, і, трясучи перемоченими губами, хрипів захоплено:
— А-га-а, а-га-а-а!..
Була якась чудна мішанина страждання й горючого захоплення в його витиснутих з орбіт очах, усе його тіло проривалося метушливо й розгублено вперед себе. Відхопився в кінці від одвірка і з простягнутою гостро рукою пустився до отця Івановського.
— А-га-а!..
Ступив два кроки, хитнувся... Ще два непевні кроки... Замахнув, як підкошений, раменами й, хлипнувши повітря, впав просто лицем на кам’яну підлогу...
...Чотири повні неділі пролежав потім у ліжку, мотаючись у високій гарячці, між життям і смертю. Потім двигнувся нараз, як би взяв розмах у недузі, й у перший тиждень по великодні, в Томину неділю, був уже на службі божій у церкві. Стояв знизу, між людьми, не на хорах, ані на крилосі, як звичайно, й не брав ніякої участі ні в молитвах, ні в співах, ані в інших діяннях вірних під час літургії. Було щось як би застигле й знерухоміле в цілій його поставі, витягнутій після лежання, й тільки підсмикнуті в кутках, по-новому загострені очі слідили за кожним літургійним рухом отця Павлина, як би вперше його бачили. Оживилися вони й спалахнули, коли отець Павлин зняв ризи обіч престолу й пішов на казальницю, щоб проповідувати. Проводили його скісним поглядом по сходах, нагору. Причаїлися заслухано, коли говорив цитату з недільного євангелія... («Прийшов Ісус, як двері були зачинені, й став посеред них і сказав: будьте спокійні. Потім говорить до Томи: — Подай твій палець сюди й оглянь мої долоні; подай твою руку і вложи в мої ребра; і не будь невіруючий, тільки віруючий...»)
А як отець Павлин зітхнув промовисто й підняв обличчя, щоб проголосити перші врочисті слова проповіді («І не будь невіруючий, тільки віруючий»), дячок поступився наперед і, піднісши руку до проповідниці, сказав уголос:
— Засвистіть, отче!..
Івановський нагнувся сполохано й забігав по церкві очима:
— Що таке? — Хто говорить?
Дячок опустив руку й сказав примирливо:
— Засвистіть проскомидію...
Люди розступилися довкола, потім здвигнулись напе
ред. А отець Івановський кричав, кидаючись по казальниці:
— Тримайте йогої Тримайте і виведіть! Геть з церкви!..
Дячок відповів:
— Сам вийду!
Але ще пройшов наперед і, станувши на ступні біля тетрапода, повернувся лицем до людей. Зібрав на собі всі погляди й посміхнувся. Простягнув руку в бік проповідниці й сказав дзвінко:
— Свищуть!.. На все свищуть!.. А дурням кажуть вірити!..
І вийшов з церкви...
Ввечері цього ж дня з’їхала до села базарівська поліція й, погомонівши на плебанії з отцем Павлином, арештувала молодого дячка і відставила спішно до Кального. Того самого вечора, трохи згодом, у своїй крихітній келійці-скрин-ці, в новоклимівській малій плебанії доповідав дячок Цвень отцю Сойці про дивні випадки в Телятині. Сидів зціплений на низькому стільці, віткнувши між колінка сухі лапки й своїми закругленими, як вугілля, розпаленими очками слідив за отцем Сойкою, що ступав по кімнатці. Тремтів дзвінко всім тілом, від ніг до голови, як мишка зі сталевої пружини, й за кожним жмутком слів стискав зуби й ковтав лоскітний клубок, що підбігав йому з грудей під горло... Ніколи мабуть ще не бачив татунця в стані такого розлючення: як хижак, палений з нутра, кидався він між недалекими стінами, сухе його обличчя зібгалося грудами в щелепах, посеред широкого чола бриніла гілляста жила, що, здавалося, трісне за хвилю, заливаючи ціле лице гарячою, як вогонь, пасокою... Коли дрібний Цвень дійшов у свойому звідомленні до випадку під час проповіді отця Павлина, Сойка крутнувся впівдороги й, ударяючи долонями в стіл, закричав оскаженіло:
— Шуя!—Шуя!—Шуя!..
В понеділок, на ярмарку в Кальному, все духівницьке кубло гуділо вже поміж себе про телятинську подію («Неприємна річ, отче колего, дуже неприємна»)^ а отець Сойка метався в тому гудінні, як усе, повний активності й перед* бачувань, поривистий і вміло розрахований, і водночас шарпаний колючою злістю, що вибухала в ньому назверх, скільки разів зустрічався з м’якою примирливістю в тій справі. («Неприємне, то правда — але не треба гарячитися, само
присохне!» — «Присохне!») Як блискавка носилася вже над південною частиною повіту лиха відомість про виступ блідого дячка з Телятина, і як перший удар тієї блискавки, не грізний, правда, але глибоко в’їдливий, при якомусь зіткненні отця Флінта з яглівецькими комуністами впало цинічно-веселе гасло:
-— Засвистіть, отче, проскомидію!..
Належало знівечити те гасло; загородити живий потік тих нахабних вісток і скаламутити в ньому воду; опанувати саме джерело тих відомостей — телятинську подію і ввігнати її у властивий для неї зміст і границю; взяти під чуйний догляд її дальший розвиток і визначити найдогідніший спосіб її розв’язки — такий був глузд усіх найближчих потягнень отця Сойки в тій справі, така загальна лінія його поведінки в майбутньому... Війшов у тісний, хоч посередній зв’язок з поліційними й судово-слідчими органами; домігся відокремлення в’язня внутрі в’язниці; познакомився з першими вислідами допиту й тримав сторожкі пучки на всіх подробицях його дальшого перебігу; відчував легко всю правду в зізнаннях блідого дячка й, заціплюючи зуби, відлущував у них що хиткіше й, перемішавши на скору руч, пускав чутками на села. Перемірював тричі дорогу між Климівкою, Кальним і Телятином, усе вигадливий і повний неспокійної рухливості, а іноді спинявся нараз у тій метушні, на шляху, серед чистого поля й, передихнувши глибоко, прислухався болюче до напруженої порожні, що відчинялася в його нутрі; була там якась одна невловна думка, що билася, як тяжкий джміль під шкляним кльошем, і не могла визволитися, товклася об гладкі стіни й гуділа в порожні, товклася й падала...
В суботу перед обідом відбувалася в резиденції базарів-ського декана перша нарада запрошених отців у справі те-лятинського проступку. Були тут: сам отець Довгановський, духівницький наставник отця Павлина; отець Сойка й отець Воробець з новоклимівського деканату, отець Сук з Яглівеччини, ще пару молодих отців з довколишніх парафій... Саме скінчив говорити отець Сойка, що дав короткий підсумок дотеперішніх випадків і, спершить п’ясту-ками на стіл (кістляві чиколодки війшли майже в глиб полірованого, твердого дерева), з-під зламаних брів дивився вижидаюче в лице отця Павлина... Івановський сидів у кріслі, заклавши ногу на ногу, й, піднявши франтувато долоні, пригладжував геометрично рівний розділ посеред
довгастої, масної голови. Скалив з-під ліктів довгі зуби й відповідав весело, без запину:
— Звар ював хлопець, даю слово... Грипа кинулася на мозок, не витримав... Комплікація... Зрештою то в них родинне, його батько-небіжчик так же вмер на запалення мозку...
— Родинна грипа,— сказав хтось з-поміж отців, а отець Івановський засміявся сердечно:
— Щось такого,— даю слово: родинна грипа!..
І, погладжуючи долонею свіжо виголену щоку, він літав своїми опуклими очима по обличчях зібраних отців і посміхався вдоволено й весело.
Кістляві чиколодки отця Сойки ще війшли в тверду поверхню стола, а його одностайно сірі, широко розкинуті очі розбіглися вглиб, як би дивилися на міцно віддалений і неясний, а проте близько пожаданий предмет... Було якесь роздвоєння в напруженому виразі його лиця: в тому гост-ролукому переломанню брів, що в’їдалися скажено в перенісся; і в тому заслуханому розкиданні зіниць, що дивилися вдаль і як би губилися в безмежній порожні. Були тут як би два Сойки, розрізнені якістю почувань і водночас об’єднані з собою одним предметом тих почувань: особою отця Івановського. Й тоді, як один із них націлювався в неї скаженими луками брів і, слухаючи її веселої паплянини, сичав унутрішньо згірдливо («Шуя!—шуя!—шуя!»), другий кружляв здалека довкола отця Павлина й приглядався йому напружено й непевно, й наче в тому кружлянні шукав визволення для думки, що, як тяжкий і недолугий джміль, товклася в його нутрі й падала грузько, не знаходячи виходу в ясну свідомість... І, наче продовжуючи свою мову й прислухаючись до свого голосу, як до чужого, говорив отець Сойка до зібраних:
— Арештований поводиться в в’язниці спокійно, й коли він дійсно ненормальний, треба очікувати, що суд випустить його без процесу і що одного дня він з’явиться знову в нашій околиці... Тоді ніхто не перешкодить йому розказувати те, що він оповідає в своїх зізнаннях перед суддею, а мушу сказати отцям, що хлопець говорить зовсім до речі й подібно до правди...
— Бреше!..
Отець Павлин відкинув голову й засміявся на всю хату. — Бреше, аж куриться за ним,—даю слово, що бреше!.. Але хтось з отців перебив йому спокійно:
— Треба на одно рішитися, отче Павлине: або варіат, або бреше... Два гриби в борщі посваряться...
Отець Івановський підняв свою довгоплечу постать і, кладучи руку на грудях, повернувся до отців.
— Щоб я свистав над проскурками! Проскомидію! А де ж знайдеться такий варіат, щоб у те повірив?!
Тут устряг у мову густий басок отця Сука:
— Я перший у те повірю...
І отець Сойка сказав дзвінко:
— А я другий...
І засміявся оживлено... Чому не мав би повірити?..
Перевів очі від Івановського до отця Сука, що сидів у задньому ряді, як усе насуплений і похмурий. Вернувся до Івановського, посміхнувся. Відняв долоні від твердої поверхні стола, відгорнув поли сюртука й засунув руки в кишені... Чому не мав би повірити? Прецінь сам міг би засвистати проскомидію!..
Сойка зітхнув і оживився, як би вкінці щось визволене прорвалося в його нутрі. Перебіг сірими очима ціле те зібрання: від злісно замкнутої в собі, приземкуватої постаті отця Сука до цинічно відкритого, скалозубого обличчя отця Івановського, й коли звернувся думкою до себе самого, чув, як його усміх збігається ліниво між повіками й застигає там колючими стрілками... Знав це, як і другі: з усіх присутніх отців (і не тільки з-поміж них) був він найперший у справах віри, найпильніший і найбільш вимогливий у своїх духівницьких обов’язках, так, як Івановський був у тих речах останній (просто: шуя)... А проте, подібно як Павлин, він міг засвистати проскомидію... Зовсім спокійно й правдиво, подібно як Павлин, міг засвистати проскомидію... Прецінь міг!.. Чому ні? («Свищуть!., на все свищуть!..») І в тому часі, як стояв він так, з руками в кишенях, з колючими стрілками посмішки між повіками, в його нутрі доконувався чудний, хоч і не зовсім чужий для нього процес, лоскітний і водночас болючий процес само-відчуження, в якому сам він з’являвся собі як річ, як об’єкт, як предмет між іншими предметами зовнішнього світу... Так, наче дивився на себе з далекої перспективи й бачив Себе вглибині; повній зв’язкого й зціпленого руху, й сам знаходився в тому русі поруч із іншими, з Івановським, але сам був не сам, як і Павлин не Павлин, а щось третє...
І чув, що в тому третьому були вони оба зближені з собою, як два сусідні виплески однієї течії, як дві гранки
одного колеса, що котиться вниз по похилості... Парадоксальне й майже образливе почуття!.. Бо чи не сидів ото перед ним отець Івановський у власній і так різній особі: нахабно розкинута постать, прилизана, з масним і сласним полиском на довгатому лиці, з баньками під очима, з м’якими, рухливими ніздрями, що вдихали однаково запах ягнеця божого, як і житнього сухого хліба після міцного шніта; з м’якими розв’яленими губами, що «на все свистали», що всвистували «Тітінку» в служебні акти, як би це були акти її буденних змислових походеньок; достоту: шлюха в рясі, абсолютна фізична й духовна протилежність до отця Сойки, предмет, гідний живлового обридження й правдивої погорди... А проте, коли дивитися на нього в тій чудній перспективі, в тому дивному акті самовідчуження, що, як ряд рівних блискавок, відкрив на якийсь час перед Сойкою об’єктивний зв’язок речей,— чи не зближалися там ті протилежності: Сойка й Павлин, чи не вгризалися там у себе, не пронизували одна одну, як би розтоплювались у живому потоці дійсності? І все вгрунтовувалось і наче виправдовувалось і знаходило своє місце,в тому потоці речей: і скалозуба, відкрита брехливість отця Івановського, й його масна, змислова сласність, що збиралася баньками під очима, й цинічна рухливість його ніздрів, що вдихували запах ягнеця божого, як би то був запах житнього хліба після чарки... Й майже матеріально відчував ще отець Сойка, хоч відштовхувався живцем від того почуття: що в глибині тієї перспективи, в самій основі того об єктивного потоку речей (духівницьких, передовсім, речей) пливе не його власна запалена ревність у справах віри, й не гнівлива й замкнута суворість отця Сука, тільки пливе там абсолютний цинізм отця Павлина, його змислова пожадливість і духова розбещеність, що не знала зупину перед ніякими порогами, що сороміцькими ритмами вливалася в діяння святої літургії, що в найглибшій істоті своїй свистала на все, а дурням веліла вірити... Були це особливі для отця Сойки хвилини, коли сірий, загострений його погляд переходив з лиця на лице по той бік стола й з-за кожної живої маски, з глибини їх виринало перед ним заскалене в цинічну посмішку, запале на щоках обличчя Івановського. Це його перетлілі риси гляділи на Сойку з дрібного й рухливого, живими складками стягнутого обличчя отця Воробця й зі злісно замкнутого, підібраного в бороді лиця отця Сука, й зі шляхетно розслабленого, як би згаслого в своїй глибині
обличчя отця декана Довгановського. І щодо нього самого, щодо Сойки: чи не вчувалося йому, наче з його власного нутра підіймалася та скалозуба, прилизана маска, як би то вона була найкращим виявом його істоти?.. З усіх довколишніх отців він був найперший у справах віри, найревні-ший у своїх духівницьких обов’язках, так, як отець Павлин був у тих речах останній (просто: шуя...). А проте — подібно як Павлин, міг засвистати проскомидію... Зовсім спокійно і просто, подібно як Павлин, міг засвистати проскомидію... Прецінь міг!.. Чи не так?..
І в той час, як стояв тут, з руками в кишенях і з посмішкою, як би забутою між повіками, з очима, встромленими трохи зчудовано в Івановського, в середині його складалася й остаточно оформлювалася та в’язка почувань, що він їх матиме на все в відношенні до Івановського; були в ній, як і давніше: фізичне обридження й загальна, живлова нехіть і гризька, згірдлива злість, що спалахувала, іноді шматками пекучої ненависті; але все те було тепер як би зречевлене й ціпке, майже матеріально розміщене, як би не в його Сойківській крові пробігали ті почуття, а поза ним, у тому просторі самовідчуження, де все становилося предметом між предметами й де найрізніші людські особовості були як близькі виплески одної й тої самої течії, що плила під землею... Було щось гнітучо спокійне й розміряне в тих об’єктивних почуттях... І тільки довкола їх обрисів, як відблиски далекої пожежі, що злягають смерканням на поверхні речей, спливали потічки особистої стурбованості й неспокою, й були вони як розтаяне тепло його власної, сойківської крові, що підіймалася тепер часто й займалася, й горіла не по-сойківськи, не все в пору і проти волі...
В півкілометра за Любчею, за горками в сніжку, наганяє отець Сойка оглядинського завідателя, отця Курпіту. Ще звіддалік пізнає він у ряді фір його дебелу, парубійча-ту постать, розперту між драбинами, в широковерхій хутряній шапці, відкинутій на потилицю (достоту — гайдамака!). Розмахуючи довжезними раменами, просторікує Кур-піта щось своїм дядькам, що понахилялись до нього з сидінь. Його гулкий, дупластий голос розходиться вверх і вниз гостинця, переливаючись з тряским гуркотом коліс. Іноді він підноситься хвилясто й спадає, як триступнева лайка, тоді з глибини воза вихоплюється рясний сердечний регіт, а грузькі постаті дядьків злягають у драбинах, як під нагальним вітром... Коли однокінка отця Сойки обганяє
гомінкий гурток (очевидно — делегати: заживний, у сірій бекеші дідок поруч з отцем Курпітою, три молодші дядьки на передньому сидінні, п’ятий у кельні, обіч погонича), Курпіта потрясає в повітрі папахою й гуде на поздоровлення:
— Наб’єм ту кацапню, закидаєм шапками!..
Отець Євстахій морщить горбок носа, а Сойка сміється притакуючи:
— Закидаєм!
І з повним удоволенням і навіть з дрібкою заздрості дивиться в те грубокосте, приплескане обличчя: дві-три прості думки в його нескладних рисах, трохи дрібної хитрості в невеличких очах, жменя простакуватих жартів у міміці й слові; єдиний ворог — кацапня, єдиний аргумент— п’ястук у зуби; а оглядинські дядьки гудуть між сусідами: «наш єгомость—правдивий хлопський піп, не панькало, — за ним у вогонь і в воду!».............