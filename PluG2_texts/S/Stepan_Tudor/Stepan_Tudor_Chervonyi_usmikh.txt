
ЧЕРВОНИЙ УСМІХ
Про те, як у житті Ліди Танської зійшлися дві троянди
І
Андрій узяв нову папіроску, сперся на бильце крісла й розказував далі:
— Після проголошення засуду, яким призначено Логвину п’ять років тюрми, а Ліду звільнено од вини й кари, Ліда стрепенулась уся й кинулась різко до бар’єру.
Рух її був такий несподіваний і нагальний, що тюремник, який сидів поруч із нею, метнувся вслід і схопив її ззаду за руки. Але вона випрямила праву руку й, протягнувши її в бік трибуналу, крикнула сильним, тремтячим голосом:
— Прошу вислухати!
Зал, що захвилювався було після засуду, стишився знову, і всі лиця повернулися в бік суду. Голова, що взявся саме складати великі, в золото оправлені окуляри, спинився в русі і з-під високо піднятих брів глянув на підсудну. Він нахилився над столом і розкрив уста для якоїсь уваги.
Тоді Ліда одсунула зовсім од себе тюремника, підійшла до самого бар’єру і сказала:	
— Прошу трибунал вислухати мене.
Голос її був тепер спокійний, рівний і майже тихий. Це був добре нам відомий голос нашої Ліди. Він мав дивні фонічні прикмети. Ми говорили жартуючи, що це душевні, а не фонічні його властивості.
Було завжди так, що при першому її слові поставала довкола неї глибока, прозора тиша, нутро якої набирало дивної звучності і в якій найслабше слово Ліди чулося з однаковою чіткістю біля неї і в найдальшому кутку великого залу.
Між собою називали ми цю тишу Лідиним резонансом. І напівжартома говорили собі, що голос Ліди — це найкращий наш здобуток за останнє триріччя.
Поділені на дві групки між публікою на галереї, чекали ми із стриманим віддихом того, що хотіла сказати Ліда.
Мала одну хибу, чужу нашому середовищу, яку насилу поборювала в собі: була сентиментальна.
І саме тепер, коли звільнено її і засуджено Логвина, боялись ми вибуху чутливості.
Бо, справді, що ще лишилося сказати Ліді?
Вона стояла при бар’єрі з легко похиленою головою, і здавалось, що дві тисячі сердець спинилися в залі в ту мить, щоб почути, чим б’ється Лідине серце.
Але тільки що вона звела голову, щоб сказати перше слово, як з передніх рядів галереї впало коротко і твердо:
— Лідо, не треба!
Стукнуло це в напружену тишу залу, як камінь, пущений в пустку. Кинув це Кох.
В одну мить повернулися всі голови до галереї і стали мацати очима по наших обличчях. Голова переломився через стіл і говорив щось живо з комісаром.
Тільки Ліда стояла нерухомо коло бар’єру, і нам здавалось, що крізь простір, який відділяв нас од неї, доходить до нас пружне тремтіння її спиненої в розгоні істоти.
Ліда вагалась. Вагання було на її обличчі і тоді, як вона повернулась до нас і кинула нам з-під вій фіалки своїх зіниць. І саме тоді, як нам здавалось, що вона рішилась скоритись наказові, сталося те, що нас найбільше схвилювало за весь процес.
В верхніх рядах галереї стріпнулась чиясь рука, і слідом пролетіла в повітрі дугою червона троянда й упала до Лідиних ніг.
Не було в цьому нічого поганого. Погане тільки мало прийти.
Спершу Ліда стояла без руху, наче не зауважила ні
чого. Її очі тільки розширились незвичайно і лице пойнялось страшною блідістю.
Потім вона схилилась і, піднявши з долівки троянду, притисла її до грудей. Її тіло хитнулось безсило і з м’яким стукотом упало додолу.
В залі знялись чиїсь білі руки і, наче кинутий ними вгору, розтяв повітря гострий крик:
— Ліда, ой, Ліда!
Ліда лежала тиха в ногах Логвина. І поки опам’яталась його сторожа, він зігнувся над Лідою й, підклавши під неї долоні, зняв її з долівки.
Логвин — велет. Ліда була в його руках, як дитина. І коли її голівка звисла безладно на його руці, він ніжним рухом ліктя випрямив її, і вона спокійно, як у сні, зсунулась йому на груди.
Тоді він ногою торкнув хвіртку в бар’єрі й пройшов повз трибунал у бік дверей до залу нарад. Ніхто його не спиняв по дорозі, і це було так просто. І тільки як він наблизився до дверей, по обох його боках з’явилась сторожа, що вийшла разом із ним.
В залі знялась метушня. Публіка з галереї кинулась до виходів. Ми пробоєм узяли для себе бічні двері й за хвилину були в коридорі.
— Ліда, Ліда, що з Лідою?
Ми розсипались у натовпі, шукаючи якоїсь звістки.
Із збитої на нижніх сходах купки ситих панків вийшла чутка, що в Ліди розрив серця.
— Брехня!— прокричав хтось, сердито збігаючи вниз.
— Облиште собі ту легку смерть!— кричав згори чорномазий робітник, потрясаючи над панками промащеним кашкетом.
Він перегнувся понад поруччя сходів і, кинувши кашкет угору, гукнув з цілих грудей:
— Хай живе Ліда!
— Хай живе Ліда! — відгукнув натовп, сколихуючи високе склепіння коридорів.
Клич цей хлинув униз по сходах і, добігши до головного входу, покотився широкою хвилею по вулиці.
— Хай живе Ліда!
Ліда жила.
В ту хвилину, як із темних дверей праворуч входу вбився клином у натовп відділ поліції, одчинилися двері з залу нарад і в них з’явилася Ліда.
Була сама. Пройшла кроків два по коридору, одвернулась і простягла руку в глибину дверей.
— Приходь, Логвине!
— За п’ять років.
— Хто сказав: за п’ять років?
Хіба не за рік? Хіба не за місяць? Хіба не в Велике Завтра одімкнуться залізні двері й вийдуть з них бліді в’язні на багряний день?
Коли Ліда підійшла до широких сходів, ми натиснули юрбою на сторожу й, одсунувши її до стіни, зайняли головний вихід. Між нами склалася доріжка, якою мала пройти Ліда.
Дарма, що в неї на грудях таємна троянда.
І дарма, що стискається її рука, вплітаючи бліді пальці в червоні пелюстки.
Повз нас мала пройти Ліда. Бліда ще після зомління, сковзала вона вже спокійним поглядом по натовпу, шукаючи знайомих облич. І за кожним разом, як її очі зустрічалися з близькими очима, зацвітав у кутках її губ ледве помітний усміх, яким вона посилала дружній привіт.
Стоячи вже на останніх сходинках, помітила вона наш гурток обабіч входу.
На хвилину спинилась вона, і всю її постать обійняло хитке вагання. Рука, якою вона згортала пелюстки троянди на грудях, заворушила неспокійно білими пальцями. Одну мить здавалось нам, що вона зірве квітку з грудей і кине на землю.
— Чого це, Ліда?
Одну мить — кажу. Бо вже в наступну хвилину вона зібралась у собі і, пригорнувши тісніше троянду, пройшла повз нас по доріжці. Очі спущені додолу, й тільки дрібним рухом вій стріпнула нам по дорозі невидний для інших привіт.
Виніс нас за нею натовп крізь широкі двері. Перед нами одкрилась вулиця, залита вкрай сірою клекотливою юрбою, що, мов розбурхані води, налягала на загати, утворені кордоном поліції. Як тільки Ліда з’явилась на верхній площадці тераси при вході, з юрби знялася вгору тисяча темних рук і мури будинків стряслися од могутнього привіту, що вибухнув з нутра натовпу.
Ліда спинилась на березі площадки. Її лице було спокійне, наче не до неї були ці оклики бурхливої юрби.
Особливо ясний спокій лежав на її чолі, з якого вітер згорнув жмуток волосся кольору стиглої пшениці.
Це було дивне чоло, в якому лагідна дівочість зливалася в одно з непереможною діловитістю. З-під його тонкої опуклості обняла Ліда фіалковим поглядом юрбу по обидва кінці вулиці й притакнула головою. А як з глибини вулиці знявся новий вибух окликів, в якому ім’я Ліди спліталося з іменем святої справи, по її устах сковзнув усміх, схожий на промінь, що на льоту торкнувся її нерухомих губ.
З площадки пробігла Ліда очима довгий ряд авто по той бік вулиці. Третьою стояла машина тов. Лотка. Лот-ко дрімав коло керма.
Чого йому не дрімати? Клекіт юрби був для нього колискою, до якої звик змалку.
Шкуратяний кашкет з’їхав йому на обличчя, а коротка шия блищала проти сонця дрібними кучерями. Проте, як тільки Ліда поклала долоню на дверцята авто, Лотко підняв голову, поправив кашкет і, торкнувши пальцями дашка кинув через плече:
— Куди?
— Вперед! — сказала Ліда.
II
Ввечері були ми втрьох у Ліди: Кох, я і Логвинів молодший брат. Встигла вже відпочити, спала непробудно до нашого приходу. Проте була бліда — особливою, тюремною блідістю: наче падав їй на обличчя притьмарений рефлекс з невидної зеленої стіни.
Сиділа в кутку канапи з високою спинкою, підібгавши під себе ноги.
— Отак я просиділа третину в’язниці в кінці моєї койки. Другу проспала. Третю проходила довкола камери, як конячка на корді.
Як оце коли встану й закружляю довкола вас, мов планета, не водіть за мною очима і не спиняйте. Хочу мати волю в своїх тюремних звичках.
Кох сидів на низькому дзиглику проти грубки й усміхався. Мав теж свої тюремні звички. Просидів отак чотири роки на березовому обрізку, вправленому у в’язничну долівку.
Пересунув свою невеличку кам’яну люльку в лівий куток губ і сказав:
— До речі, Лі до.
— До речі...
Ліда піднесла руку до тригранної вази, що стояла біля неї, і повернула до себе троянду, вставлену в високу блідо-зелену шийку.
— Кох, скажу тобі, я не радо беруся за це оповідання. Маю свої ілюзії, якими люблю затягатися, як ти своєю люлькою, і не хотіла б їх втратити.
Кох підняв на неї шпильки своїх сірих очей, а вона повернулась у мій бік і спитала:
— Як то сказано у Фрейда, Андрію?
- При чому тут Фрейд, Лідо?
— Ти оповідай, там побачиш.
Я подумав хвилину і сказав:
— Ну, що: механізм багатьох наших вчинків, наших снів лежить у підсвідомості. Складаються на нього переживання, які нирнули туди, не заспокоєні як слід.
— Отож то! А що діється з тим механізмом, коли його вийняти звідтіля й розглянути на світлі?
— Тоді він втратить свою силу, Лідо.
— Чуєш, Кох? Отож, я боюся за свій підсвідомий механізм...
Кох дихнув голубим клубком диму.
— Чи він якось зв’язаний з тим, що ти нам маєш розказати?
— Ох, так. Це ж він підкосив мене сьогодні там — У суді.
Ліда повела рукою по волоссі й пересіла на край канапи.
— Треба вам знати... часом мені здається, що підсвідомо править моїми вчинками і... моїми снами—розстріляний усміх.
Вона встала, поправила троянду і пройшла тричі довкола стола. Потім вернулась на своє місце і сказала голосом, в якому тільки догасало зарево зворушення.
— Оце вам моя ілюзія. Очевидно—ілюзія, і тільки. Більш прозора й більш безтілесна, як той дим, що його ковтає Кох. Проте іноді вона мені на руку: затягнешся і йдеш... у вогонь. Тепер — до речі.
Ліда втиснулась плечима у куток канапи, окинула нас летючим поглядом і сказала:
Хвилину ще: з вас ніхто не має нічого проти Іви?
Ніхто не мав нічого. Іву ми любили. Мала прекрасні, солодкі очі — того кольору, який приймає зеніт неба при заході сонця. Були великі, трохи скісні і з глибокими зіницями, в яких постійно плавали теплі іскорки.
Одчинялися перед ними легко залізні двері в’язниць, через те була нашим добрим духом під час провалів.
Іва ввійшла, сіла поруч Ліди й кивнула нам по черзі головою: вітайте!
Ліда пригорнула її до себе.
— Будуть у моїй повісті речі, для яких потрібне жіноче ухо. Такі ми вже. Цього не зміниш.
Почала.
— В липні 1920 року прострелено моєму батькові на фронті обидві ноги. Був тоді підполковником, вів наступ на якусь невеличку станцію, і тут його поранено з кулемета.
За тиждень після того одержала я листівку з П., куди його перевезено лікувати. Через день я була біля нього.
Нас тільки двоє з близької сім’ї. Матері не пам’ятаю. Є в моїй пам’яті якась сонячна пляма, якої нічим не можна заступити. Це має бути моя мати.
Коло ліжка, до якого був тепер батько прив’язаний, рішила я відтепер не одступати від нього.
Рани не були небезпечні. Батько має кам’яне здоров’я — він увесь з одного цупкого обрубка, якого не зачіпають глибоко ніякі стріли. На четвертому тижні я виводила його в^парк при лікарні, а на шостому ми вже вернулися до нашого гнізда. Мали ми невеличке сільце, в якому я господарила одна, коли не було вдома батька.
Тёпер ми були тут знову вдвох, як колись.
Правда, не зовсім як колись. Після ран налягав батько на праву ногу. Небагато, трохи, але якось дуже його змінило це налягання. Щось нове долучалося до його істоти, що в свою чергу вчинило цілий переворот у моєму ставленні до нього.
Досі було це ставлення просте, ясне, майже товариське. Стала між нами непомітно мовчазна згода у тому, що ніжність, яку ми мали одне до одного, треба приховувати глибоко — і як іноді вона силою знімалася нам до очей, ми ховали її під повіки й одходили кожне в свій бік.
Тепер, коли він прощався зо мною на ганку й одходив в алею, в кінці якої ждали його коні, мої груди наливали
ся вщерть якимось новим, теплим ї непереможним почуванням, в якому мені вчувався смак парного молока.
І я стояла серед ганку й тремтіла з боязні, чи пройде він без пригоди всю алею та чи зручно поможе йому наймит зійти на високий візок.
Якось наприкінці серпня прийшло батькові призначення комендантом міста Л., у прифронтовій полосі.
Нічого. Моє рішення — бути неодлучно з батьком— мусило бути збережене. Зійшлись ми на тому, що я прослухаю потрібний курс у столиці і приїду в Л. санітаркою.
До нового діла придивилась я ще в П., коли батько лікувався. На третьому тижні я склала іспит і з початком осені стала в Л.
Є там при північному в’їзді до міста старовинний князівський замок, покинутий під час війни новими власниками. Стоїть він на високій горі, і, як дивитись на нього знизу, його зубата, червона покрівля вгризається ламаними шпилями в небо. Гора, від сходу скелиста й гола, збігає на захід темною волохатою стопою до глибокої річки, що з піною на губах облизує її кістляві пальці.
Замок збережений добре. Одне його крило одновлене недавно, і в йому проживав тепер мій батько. За час нашої короткої розлуки він дістав чин полковника і був нагороджений хрестом. Проте налягав, як раніше, на ногу, і в моєму новому до нього ставленні не змінилось нічого.
Працювати мені прийшлось у пересильній лікарні, що містилась у колишній садівничій школі, недалеко від замку. Роботи було небагато. На Л-ському фронті було в той час спокійно, і лікарня стояла майже порожня. Я забігала туди на хвилину в дощ, а більше перебувала у замку.
Стрічалась я тут з батьковим ад’ютантом, молодим білоголовим поручиком, і якось ми з ним заприятелювали.
Нічого. Я не жаліла того. Був чуйний в поводженні і мав м’який, шовковий голос, що його я слухала всім тілом. Сходили ми з ним усю непроглядну гущавину, що поросла замкову гору й була в давнину князівським парком. Оглянули весь замок од пивниць до великого темного горища, що лежало на мурах химерно погнутою черепахою.
Горище було встелене м’іяким сірим пилом, і ми бродили в ньому по кістки, тримаючись за руки.
Були тут десятки таємних, чорних куточків, закиданих старим лахміттям, до якого я доторкалась із дивним зворушенням.
Під час одної такої мандрівки спинив мене поручик і спитав з очевидним ваганням:
— Чи пані не з боязких? Є тут щось — дрібниця, але побачити варто.
— О ні,— кажу,— я завзятий мисливець, звикла. В чому річ?
— Бачите, пані, тут не в самій боязні справа... Але нічого— там уже буде видно. Прошу за мною.
Він став на коліна і, тримаючись руками за стелю, поліз рачки до краю горища. Я пішла за ним. Наші долоні поринали в пилюзі, піднімаючи з неї димні порхавки, які було чути тертим порохном.
Коли ми залізли в куток, де покрівля лягала на сволоки, поручик показав мені невелику квадратну діру у стелі, яка приходилась вже поза надвірньою стіною замку. Крізь неї виднілося внизу мале подвір’я.
Поручик одсунувся вбік і сказав тихо:
— Хай пані розглянуть це подвір’я.
Я прилягла очима до дірки й побачила його все під собою.
Було, наче понурий колодязь, порубаний у стінах замку,— прямокутне, вимощене кам’яними плитами, між якими росли високі бліді стебла трави.
В долішній частині одної стіни чорніли глибоко ворота, поцвяховані залізними листівками. Були замкнуті наглухо, як вузька хвіртка в стіні ліворуч. Здавались непотрібними в цьому пустому колодязі, в якому стояла така мовчанка, що можна було її черпати долонями.
Повернувши голову до поручика, сказала я стишеним голосом:
— Тягне відтіля холодним смутком.
— Так,— відповів мені в тон.-—Чи звернули пані увагу на нашу стіну?
Я прилягла знову до діри, стіна була, як і інші: сіра, зі слідами щілин між поодинокими каменями. Тільки знизу, саме під моїми очима, була оббита довгими делинами, за якими жовтів у долоню грубий шар піску.
— Ви про пісок?— спитала я, не одр'иваючи лиця од діри.
— Так.
— Навіщо це?
Поручик висунувся з кутка, підвівся на коліна й, отрясаючи з долонь порох, сказав сухо:
— Тут ми розстрілюємо більшовицьких агентів.
Я лежала якийсь час мовчки на виломі, потім спитала:
— Як це робите?
Він нахилився знову, і я одвела голову, щоб дати йому місце. Він пояснив:
— Туди, через чорну браму його вводять. Браму замикають ізсередини. Жовніри стають коло брами. Його становлять під стінкою з піску.
Потім жовніри одходять. Входять два санітари з ношами й несуть його туди, через хвіртку.
Я мовчала знову.
— Багато їх проходить сюди?
— О, так, пані, подвір’я не дармує.
— Скільки знаходять там продажних душ?
Закивав головою:
— Продажних? Ні. Це здебільша партійці, яких посилають у тил на роботу. Приходять сюди, вмирають. Називають це партійною роботою.
Я помовчала.
— Останній... давно тут був?
— Днів два-три до приїзду пані. Єврейчик, паршивенький такий... Нічого, вмер спокійно.
— А кров?..
— Кров змивають. Он ліворуч жолобок під стіною. Туди спливає, в терновик, за хвірткою.
Десь над нами тріснула покрівля, і я здригнулась. Проте підвелася і сказала спокійно:
— Добре.
В глибині темного горища привидилась мені смерекова алея з кульгавою спиною батька, і я сказала: «добре».
Проте десь у моєму нутрі одімкнулось око небезпечного чекання.
III
Ліда спинилась на хвилину, зняла троянду з триніжка й оглянула її проти світла.
— Вже трохи в’яне. А я хотіла б зберегти її якнайдовше.
— Ніхто не знає, як зберігають квіти?
Логвин чув, що вкидають одробину солі в воду, на що Іва здвигнула живо плечима:
— Може, цукру, Логвине? В запаху кожної квітки є щось солодке; нема запаху солоного.
Кох присунувся ближче із своїм стільчиком і сказав:
— Думаєш, І во, запах квітки мусить бути подібний до її корму? Коли йде про твої очі, ти повинна б жити одним божеським нектаром.
Ліда усміхнулася. Вона згадала, як це вони робили з квітами вдома: зміняли часто воду й обтинали прив’ялі кінці стебел. Квіти зберігалися таким способом день-два, потім усе-таки в’янули.
Вона зробила все це з трояндою і повернулась на своє місце.
Ми пересіли ближче до неї, і тоді вона повела далі своє оповідання:
— Найкраще збігали нам з поручиком хвилини на прогулянках човном, вниз по річці. Верст за три од замку бігла вона живою течією і ми складали наші весла й пускали по бистриціі.
Ми сідали обоє обличчям за водою й блукали очима по полях, що загортали нас у свої широкі крила.
Вдалині височів перед нами сосновий бір, що ліг нам через дорогу, як велетенська зелена гусінь, розтята річкою на дві половини.
За ними була мета наших прогулянок — дрімаючі в сонці багна, що тягнулись уздовж річки далеко на північ, до поліських трясовин.
Багна! Вони мають своє обличчя, як степ, як ліс, як гори. Своє повітря, своє сонце, своє небо.
Ще серед бору охоплював нас їх приземний віддих, що проходив гортанною, як ковтки теплої ситі.
Лежать оце за лісом, у котловині, як розм’яклий од перепою велетень-старигань, що рехкає крізь сон, оддаючи на волохате тіло нагріте в череві вино.
Річка поділяється в них на десятки рукавців, що переплітаються химерними лабіринтами, обливаючи дрібні тряскі острівці, вкриті високим у верхівця очеретом.
Ми вибирали один з рукавців і, пускаючи в нього човен, поринали з головами в комишах. Вода тут тиха й чорна, як пливка смола, човен сковзав по ній, не залишаючи сліду.	'
Рукавці річки вузенькі, як протоптані в осоці тінисті стежки. їх береги сходились іноді так близько, що краї човна торкали їх мимохідь, стрясаючи м’ягку дряговину.
Тоді з нутра комишів злітали вгору хмари комашні, яка грала проти сонця всіма барвами веселки.
Були тут метелики в долоню завбільшки з шовковими чорними крилами, оббризканими кров’ю.
Були ще інші, сріблясто-голубі—такі дрібні, що виглядали з осоки, як очі русалок.
Уся ця метушня спадала назад у гущавину, як лиш наш човен проливав, і тільки на метілках очерету гойдалися легкі коники, що на їх прозорих крильцях заломлювалось сонячне світло.
Іноді стрічались нам по дорозі тихі озерця, заховані в вінках очерету. Звала я їх очима багон. Були, мов очі. Мали довгі стрілисті вії, в яких кожний волосок кінчався маленькою шовковою китицею. Зіниці їх були зелені, встелені блискучими листками, на яких спали великі білі квіти з золотими сердечками. Всередині чорніли чоловічки. Не оддзеркалюївались у них ні небо, ні квіти, ні китички вій. Ніщо не зраджувало їх водяного нутра. Були чорні.
Коли при першій нашій зустрічі я торкнула одне з них кінцем весла, в його нутрі щось блиснуло, як лезо ножа, а зелені листки зійшлись до середини, закриваючи чорний кружок.
— Це вікна, — сказав поручик, одсуваючи моє весло.— Просто під ними лежать лійки безодень. їх оминають водяні птахи, а з людей хіба чужинець наїде коли своїм човном.
Ми теж їх оминали, ті круглі очі багон, що під ними висіли лійки безодень. Лежала на них гнітюча тиша, яку я чула ще плечима, доки наш човен не поринав у найближчих комишах.
Треба згадати, що наші прогулянки в багна не були платонічні. В мене на колінах лежав постійно набитий дво-ячок, яким я стягала з повітря кожну необачну качку, що злітала над нами.
Не пропадала ні одна. Мій Джек виносив кожну з таких трясовин, що вгиналися під ногами водяних курочок.
Поручик, який був запальним збирачем комашні, мав тут теж своє багате жниво.
І коли в моїх ногах рябів букетик зів’ялих качачих головок, а пальці поручика блищали од пилу з крил мотилів, ми виринали з нагрітої гущі і з червоними од сонця лицями вертались додоіму...
— Будь терпеливий, Кох.
На тих багнах спинилась я так довго, бо з них саме
пішло те, що незадовго розлучило мене з батьком, а сьогодні — там, у суді, кинуло мене на долівку.
Мусило бути сильне для цього — там і тут.
Сталося це тижнів за два після мого приїзду в А. Надворі стояло гаряче передобіддя, що більш нагадувало глибоке літо, ніж початок осені.
Коли ми пропливали з поручиком сосновий бір, повітря в ньому було так перепоєне живицею, що при віддиху вкривала вона все піднебіння масною, теплою плівкою.
А багна розіп’яли над собою своє небо, зіткане з голубої імли й шматочків сонячного проміння. Сповнювали його тягучою музикою, наче в них кожна очеретина була тонкою дудкою в устах оп’янілого коханця.
Я як знялася над нашим човном перша дика качка, то скісний її літ був, як знята в небо скляна флейта, на якій хтось вистукував тужливу трель.
Проте я прицілилась, і розбита флейта впала в комиші.
Тоді — наче в відповідь мені — стукнуло десь у глибині багон один по одному п’ять пострілів.
Джек, який уже зібрався був до скоку, підняв на мене питаючі очі, а я глянула на поручика.
— Постріли наші, з наших рушниць,— сказав він прислухаючись.
За хвилю сипнувся знову глухий нерівний стукіт.
— Якась зустріч нашого патруля: шпиги або партизани.
Я стримала в собі легке тремтіння і сказала:
— Це не дуже далеко. Поїдьмо туди, пане поручику. Подивився на мене вагаючись.
— Для мене,— сказала я,— це цікава пригода, а для вас трохи не обов’язок.
Згодився після того. Вийняв з-під сидіння два карабіни, які були з нами про всякий випадок, і подав мені один, ставлячи другий біля себе. Взявся мовчки за весло і спрямував човен на головний рукав.
Щоб признатися зразу: мені не прийшлрся цим разом спробувати карабін. Зате я зробила вжиток з іншої, менш благородної зброї — вперше й, мабуть, востаннє.
Не проїхали ми і версти, як унизу русла замаячів перед нами човен. Ішов нам назустріч.
— Наш,— сказав поручик, піднімаючи весло. Не було чого спішити, човен, сам. ішов за водою. . -
Були справді наші. Попереду стояв фельдфебель з викинутою рушницею. За ним два веслярі. На кормі четвертий.
— Малий човен,— зауважив поручик,— не за інструкцією йде. Головне русло призначене для великого, два малі патрулюють боками. Випадок, видно.
Жовніри помітили нас, завеслували живіше, і ми наблизилися на голос. Фельдфебель салютував здалека.
— Шпиг!
Було це, як постріл, від якого я здригнулась несподівано.
— Чого ти, нюня,— сказала я собі і затисла \ зуби.
— Шпига зловили, пане поручику, на великому човні йде, під сержантом. Спішу доповісти.
Ударили ще веслами, човни зіткнулись. Фельдфебель здав звіт:
— Вниз річки, до кінця нашого району йшли ми спокійно. Нічого. Вернулись. До березнячка, що на п’ятій версті врізується в багна, теж спокійно. Проти березнячка — з очерету сержант:
— Пане фельдфебель, човник!
— Який човник?
— При березі, коло берізок, човник.
— Нічого, човникові вільно бути.
— Вільно,— кажу,— йому бути, а нам вільно дивитись. Пересів я в нього, пробрались через очерет, залягли за острівцем. Човник, як на долоні, легкий, рибальський.
— Коли є човник,— кажу,— буде пловець.
Пролежали ми на сонці цілу годину. Тоді — з березнячка деоє: один — худячок, босоніж, драна сорочка, штани підкочені. Рибалка. Другий — кашкет, хакі, чоботи до колін. Плечистий—силу чути. Поговорили, потиснули руки. Худячок у березняк, хакі — в човник. Пропустили ми його коло себе, потім — слідом за ним. На річці натиснули: — Стій, братику!
Нічого. Оглянувся спокійно, як у себе на вулиці, ударив веслом — і в очерет.
— Стій! — кричу я. Не стає. Тоді ми: брраз! <—понад голову. Нічого. Я до хлопців:
— Ближче, по очерету, пали!
Зойкнула вода. А він, як на прогулянці рівненько, веслом: блис-блис. Коли не вб’ємо, втече. А приказ: живим брати. Тоді я приклякнув, змірив у праве плече, поклав на 20Q
Обкладинка першого видання збірки «Народження» (Харків, 1929).
язичок палець... Коли тут назустріч — сержант з правого крила.
— Попавсь!
Глянув перед себе, глянув за себе, спинився. А збоку— вікно. Розтяв очерет, туди! Втопиться? Ні! Поклав весло в човен, вийняв з грудної кишені чорний портфель і в глибінь. Пропав. Важкий мусив бути.
— Нічого,— кажу,— братику, аби язика не втопив. Язик найкращий документ.
А він усміхається. Поклав долоні на коліна, дивиться на нас, усміхається. Жде. Під’їхали ми. Стукнулись човни. Я до нього:
— Руки вверх!—і рушницю до грудей. Кінцем, дула до грудей, пане поручику.
А він лівою рукою за рушницю, правою за перед нашого човна і вгору.
Скупав би насмерть, коли б не сержантова кольба.
Тут ми побавилися з ним.
Вісім нас. Довкола трясовина, під ногами безодня, а він — ведмідь. Нічого. Скрутили. Вивезли на русло, кинули в великий човен.
— їдь, — кажу,— де тобі смерть писана.
А він — на дні — усміхається.
Фельдфебель підняв брови і глянув на нас вижидаюче.
— Нічого, це не довго,— зауважив поручик.
— Те саме я казав, пане поручик.— Смійся,— кажу,— братику, бо незадовго плакатимеш.
Він затінив очі рукою і розглядав низ річки.
— Пливуть,— сказав з полегкістю.
Пливли,— це я вже бачила раніше. Великий човен ішов важко проти води, ведений двома веслами. Я впилася в нього очима.
Буває іноді так: у повітрі тихо, а на плесі води — рябина.
Складка при складці — дрібна, нерухома, блискуча.
Рябіло так у мене тоді всередині. Я сплела на колінах пальці і ждала.
Поручик думав вернутися на безодню шукати портфеля. Мені випало плисти додому самій — при великому човні.
— Добре,— сказала я.
Щось у мене майнуло при цьому крізь думку, неясне, але вперте, і я додала;
— Проте це слушно: язик найкращий документ.
— Є деякий клопіт з його одчитуванняім,— сказав поручик, усміхаючись тихо. Він пересів до фельдфебеля, забираючи з собою Джека. Потім ми ждали.
Човен підійшов і осів грузко перед нами. Був важкий. Вода сягала до половини бортів. Сколихнувся й наче зітхнув.
Спереду сидів молодий сержант із блідим похмурим обличчям. В його руках чорнів наган, звернений дулом углиб.
Далі два рядові з рушницями на колінах. За ними веслярі.
При кермі — малий жовнірик із дерев’яним обличчям. Залягла між ними напружена мовчанка.
Я обвела всіх повільним поглядом і підняла очі на поручика.
Стояв прямо, спираючись карабіном на край човна. Змінився невпізнаванно.
Нижня його щелепа ходила вперед і назад, а під вилицями бігали грудки стиснутих м’язів. Застиглі очі були вп’ялені в глибину великого човна.
Я збігла додолу по їх нерухомих проміннях і побачила внизу обличчя шпига.
Було велике, тверде, засмалене, наче вирізане з бронзи. Лежало на дні човна — ціле в сонці, без тіні.
Було в ньому повно сонячних блисків, що збігали гнутими рисками по виступах кісток.
І було ще щось, що я спершу прийняла за сонячні блиски,— через те, що з них складалося. Був усміх.
Дві срібні риски під очима й золота дужка губ, кутками вверх.
Я звела очі на сержанта й сковзнула ними по слизькому дулу нагана. Було націлено просто між брови, на перенісся.
Я стулила вії, простягла долоню й почесала нею оО сухий край човна. Потім опустила її на дно й налапала ручку собачої нагайки. Встала на ноги, вирівнялась. Підняла вгору всю руку і з силою втяла через обличчя.
— Га-згас!!!
Губи шпига зламалися вниз, а з чола між брови — оклик!
Я сіла й повела довкола очима.
Бачила я все крізь імлу і даремно шукала в ній лиця поручика.'
Замість цього виринув передо мною різко й виразно маленький жовнірик при кермі. Його кругле обличчя було напружено витягнуте на тонкій шийці й дивилось поміж голови веслярів у глибину човна.
— А губи, як у шпига: зломані вниз і між бровами— оклик.
Я здвигнула плечима і спитала:
— Чого ти?
Тоді жовнірик підскочив, одкинувся до керма й крутнувся до мене. Його очі затанцювали срібними копієчками по моєму обличчі. Брови раптом побігли на середину чола й потягли за собою кутки губ.
— Чого ти? — повторила я злісно.
— Таки сміється, прошу панночки, — сказав дзвінко жовнірик з дерев’яним обличчям.
В мені щось зойкнуло. Я протягнула руки до великого човна й, учепившись пальцями в борт, шарпнула його до себе.
Обличчя шпига було все на сонці, як раніше.
І зсередини — усміх.
Через праву щоку лежав синьою п’явкою слід нагайки. А зсередини — усміх.
Тоді я нагнулась до нього так низько, що чула, як його віддих шелестів у ніздрях.
Тремтіла я, як зігнута бурею тополя.
Зуби мої затислись до болю. Рвала б я ними гой усміх по кривавому шматочку й випльовувала в річку.
Але я тільки назвала його псом і з силою пхнула од себе човен.
— Вперед!
Весла ударили разом, і човен пішов уверх по річці.
Я не поплила додому. їхала зразу проти води за ним, потім одстала й повернула в багна.
Була в мені ціла буря, і через те я впала, як буря на багна. Збивала за собою стовпи комашні, що пропадали вихорами в гарячій синяві. Підривала стаї качок, що підставляли свої груди просто на постріл.
Одну з них стягнула я праворуч у м’ягку трясовину. Другу ліворуч — у глухий кінець рукавця, недоступний Джекові.
Третя черкнула довкола мене подвійну спіраль і впала просто в човен. Вдарила ще раз крилами на дні й підсунулась до самих моїх ніг. Витягнула шийку, застукотіла
дзьобиком і сипнула перед мене капельками крові, як намистом*
Наче просили водяні птахи, щоб не вбивати їх даремно. Тоді я одложила двоячок й, узявши в руки весло, поснувалась по багнах, як причинна.
IV .
Сонце вже хилилось до заходу, коли я повернулась додому. Широке замкове подвір’я лежало в густій тіні, що падала на нього з темних будівель. З червоних покрівель сипався вниз золотий пил раннього присмерку.
З високих сіней замку вибіг проти мене денщик.
— Прошу панночки, пан полковник непокояться. Ждуть нагорі з обідом.
— Добре,— сказала я, — вже йду.
Але коли він кинувся на сходи, щоб сповістити батька про моє повернення, я затримала його і спитала:
— Тут привезли недавно шпига, не чув ти?
— Так, прошу панночки. Його тільки що провели в ад’ютантську.
Я вагалась одну хвилину, стоячи вже одною ногою, на першій сходинці. Потім сказала:
— Повідоми пана полковника, що я зараз прийду.
Сама ж повернула в бік ад’ютантської.
Це було вперше, що я в своїх думках поставила щось понад батьків неспокій. Мусило бути сильне, сильніше за все моє дотеперішнє життя. Було таке справді,— це я од-чула на собі за два найближчі, рокові дні мойого життя.
Ад’ютантська містилась у партері, в кінці коридорчика, наліво од входу. Було тут майже поночі. Я намацала у пітьмі двері й увійшла до середини.
Спершу мене осліпило рідке червоне світло, яким була налита вся кімната. Воїна виходила на захід високим гостроверхим загратованим вікном, за яким саме тепер сідало сонце.
А коли мої очі звикли до світла і я звернула їх у глибину, то побачила просто перед собою шпига.
Кімната була переділена низьким бар’єрой на дві половини, і він стояв сам по той бік бар’єру.
Постать його темніла різко на ясному фоні вікна, обнята рамою готичних стінок. Од неї падала тінь через цілу кімнату, загортаючи мене всю, од стіп до голови.
Я минула поручика, що підвівся мені назустріч, і підійшла до перегородки.
Мала я тут хвилину дивної ілюзії.
Освітлене знадвору вікно виступило вперед і, обнявши голову шпига, вплело її в залізні прути грат.
Тоді та голова хитнулась, піднялась і розрослась на моїх очах до велетенських розмірів.
Вона розгорнулась передо міною, як вулканічна долина, спалена згори сонцем і вогнем зсередини. Стояв на ній важкий присмерк, що не пропускав ззовні ні одного променя.
І тільки зсередини, крізь щілини проваль просочувалось рівне, спокійне світло й стелилось пологим серпанком по землі.
Я ворухнула плечима й стріпнула нетерпляче повіками. Тоді вікно одскочило, а голова одірвалась од грат і стала внизу за бар’єром.
Змаліла. Проте була велика, темна. І в лиця серпанком — усміх.
Я повернулася до ад’ютанта.
— Чи знайшли портфель?
— Ні, прошу пані.
— Добре! — сказала я коротко. Прозвучало це в мене, як програма на найближчий час.
— А він? — кивнула я в бік шпига.
— Як пані бачать. Мовчить, мов німий.
Я підійшла щільно до ад’ютанта:
— Я думаю, він у вас заговорить.
— Сподіваюся,— сказав поручик усміхаючись.
Але я зловила в його голосі нотку непевності, й у мене піднялась хвиля згірдливої злості. Я одступила од нього і, пробігаючи очима всю його постать, сказала холодно:
— Це так — не по-жовнірськи: «сподіваюся». Тут діяти треба!
Поручик спалахнув увесь, а я грюкнула дверима й пірнула в пітьму коридора.
На сходах я зустріла батька, який ішов уже назустріч мені. Під насупленими бровами ховав він свій неспокій.
— Що таке сталася, дочко?
Тут я вперше скривила перед ним душею. Вийшло в мене це так просто, що я аж здригнулась од того. Я сказала:
— Поблукала трохи по багнах — і тільки. Нічого, бачиш,— вернулася ціла й здорова.
Батько взяв мене під руку, і ми пішли в кімнати.
— Ти кинула б ті багна, Лідо. Нічого доброго вони нам не приносять.
— Знаю,— сказала я роздягаючись,— ти про шпига? Маєш із ним клопіт, батьку?
— Очевидно, краще б без цього.
— Що там: розстріляєш і тільки.
— Так. Бавитись нам з ним ніколи.
Ми пройшли в їдальню. Сідаючи до стола, я спитала:
— Ти бачив його, батьку?
— Не ходив ще. Ад’ютант тільки був з доповіддю.
-	Ти подивився б. Мені здається, це — шишка.
Я зігнулась за чимсь і сказала перерваним голосом:
— Із ним варто б побавитись.
Батько помовчав хвилину, потім сказав коротко:
— Там зроблять, що треба.
Наливаючи йому тарілку, спитала я через стіл:
— Ти думаєш про ад’ютанта? Я була там хвилину тому. Боюся, що поручик недооцінює ситуації. І взагалі маю враження,— в нього занадто м’ягка рука.
Я зиркнула на батька й кинула мимоходом:
—	,Тут би — Ларкііїна...
Так я підходила до виконання програми. Ішла просто, не оглядаючись.
Ларкіна я не терпіла фізично.
Був це російський білогвардієць на нашій службі. Крутилось їх тоді в нас густо. Мав щось жіноче в своєму вигляді. Дивно ніжне, рум’яне обличчя з жіночим овалом. Тонкий рівний ніс із рухливими ніздрями. Червоні пухкі губи. І тільки великі чорні очі горіли неспокійно під крильцями брів.
І з того, як легко пройшло це ім’я через мої уста, пізнала я, яку завела оце гру і як твердо стою на вибраній дорозі.
Батько насупився над столом і мовчки їв. Потім кинув крізь зуби:
— Роблю це в крайньому випадку. Краще без цього.
Він подумав над чимсь хвилину, потім устав і пройшов до телефону. Викликав ад’ютанта і попросив звіту. Од часу до часу давав короткі замітки, з яких я старалася не пропустити ні одного слова.
Коли скінчив і повісив трубку, я зітхнула й дала волю довго стримуваному тремтінню. Справа стояла добре.
По обіді мене викликано в лікарню. Тут я довідалась про речі, які мені ставали впоперек дороги.
О, так, те, що вчора було моїм дорогим обов’язком, тепер мені перешкоджало.
На завтрашній ранок мала прибути партія ранених, для яких треба було приготовити лікарню. Знайшлося в мене багато роботи.
Проте через годину я зійшла до телефону і подзвонила в ад’ютантську. Одізваївся поручик. Я сказала, як могла, лагідно:
— Пане поручику, я була з вами трохи нечемна. Прошу пробачення.
Вагався якусь мить, потім одповів своїм звичайним м’ягким голосом:
— Нічого, прошу пані. Це було для мене поштовхом у роботі.
— Працюєте?
— Так, пані.
— І як же йдуть справи?
Стояла хвилину мовчанка, в якій мені почулось хитке здвигнення плечей.
— Трудно, прошу пані. Не хочу робити пані марних надій — оправи йдуть важко. Правду кажучи, ніщо майже не змінилась од часу виходу пайі.
Я скипіла й підняла голову.
— О, так, пане поручику, — сказала я, — це не метелики ловити,— і повісила трубку.
Рівно через годину подзвонила вдруге і спитала коротко:
— Як справа?
— Трудно.
Я обірвала й викликала батька. Перевела дух і стримала голос, щоб задушити в ньому тверді нотки. Батько спитав:
— Хто говорить?
— Це я, батьку. Хотіла тобі сказати, щоб не ждав з вечерею. В нас багато роботи, і я вернуся пізно.
— Добре, дочко,— сказав,— я вишлю по тебе коні.
Я помовчала.
— Чи є в тебе які вістки з фронту? — спитала за хвилину,— нас сповістили, що прибудуть ранені.
— Так, живішає. Будемо мати роботу.
Я нагнулась над трубкою.
— Як ти думаєш? Чи не слід було б через те приспі-шити з тим — шпигом?
— Не турбуйся, дочко. Поручик не відходить від нього.
— Ох, поручик. Я тільки що дзвонила туди. Скажу правду: не на його це зуби горіх.
Батько ворухнувся неспокійно при трубці:
— Чи не зайвий це клопіт для тебе, дочко? Не хотів би я, щоб ти собі брала до серця цю справу.
Я усміхнулася:
— Це звичка, батьку. Твій клопіт завжди був моїм клопотом. Цього не зміниш. Крім того, цей шпиг — трохи й мій здобуток. Ти вже дозволь, батечку.
— Будь спокійна, Лідо!
— Добре, вже кінчаю, — сказала я лагідно. — Але ти все-таки не забудь Ларкіна. Супроти руху на фронті...
Батько обірвав:
— Побачу.
Я повісила трубку й зітхнула.
Пізнім вечором заїхала до мене бричка. Вулиці були майже порожні. Зрідка попадались молоді пари, для яких усяка година буде ранком.
Високо в небі плив місяць. Сірі стіни замку на горі витягнулись якось в його голубому сяйві, зробились легкі й майже прозорі. Порізані гострими тінями, знімались вони з стрімкого чола гори, наче кришталевий її сон, навіяний, м’яким хлюпотом річки.
Люблю природу. Бувають хвилини, коли мені здається, що дотикаюсь до неї голим серцем. Говорить десь Тагор про велику радість цього безпосереднього дотику.
Бо все це: місяць і замок, і пізні пари на місячних вулицях — було тільки декорацією, на тлі якої сповняла своє призначення зачаєна до скоку дійсність.
Шпиг і я.
На замковому подвір’ї вийшов мені назустріч з темних сіней конвой з п’яти жовнірів.
Між ними йшов шпиг.
Голову мав одкриту, лице притрушене місяцем. Ішов по східцях між конвоєм помалу і просто, наче це він вів жовнірів.
Я перепинила сержанта, що йшов за конвоєм.
— Куди це?
— На третю башту.
Зойкнул© в мені щось:
— Ларкін, Ларкін!
На третій башті було гніздо Ларкіна.
Здійснюється!
Я дивилась їм услід з затамованим віддихом.
За мною, на східцях, почулися кроки, і я здригнулась.
Був сам Ларкіїн.
Сходив помалу, хитаючи станом, як кішка. Поздоровкався зо мною на ходу, спиняючись.
— Пане капітане!
Підійшов до мене трохи здивований, не приймаючи од дашка руки. Я привіталась із ним, затримуючи його долоню в своїй.
— Маєте, бачу, роботу.
Усміхнувся мовчки, показуючи дрібні гострі зуби.
Я спинилась на них . очима з незрозумілим для мене вдоволенням.
— Мушу вам сказати,— відізвалась я іза хвилину,— мушу вам сказати,— батькові дуже важливо, щоб він заговорив. І мені теж...
Потім наблизилась до нього і сказала лице в лице:
— Думаю, вам це вдасться.
Ларкін підняв брови і здвигнув непевно плечима.
— Не ручусь, ласкава пані. Чи заговорить, не ручусь.
Зіщулив очі, блискаючи зубами:
— Але що заспіває, що заспіває він у мене, за те віддам голову.
Сміявся тихо, одходячи подвір’ям. Коливав на ходу клубами, наче збирався танцювати.
Я дивилася йому вслід з обридженНям і вдоволенням. Був моєю рукою, яку я затискала тісно, щораз тісніше.
Мій сон був цієї ночі подібний до імли, в якій думки плавали рівно і складалися в правильні висновки.
Мала я їх з пробудженням цілий клубок під серцем, цупкий і незрушимий.
Вранці зійшла я до лікарні, де вже прибули перші гуртки ранених. Було в моїх руках стільки спокою й певності, що вони усміхалися під моїми долонями і з тоскою повертали за мною голови, коли я від них відходила.
Тоді я нахилялася до них і говорила м’яко:
— Добре вже, добре,— й усміхалася до них тихо.
В кутку операційної висів телефон, але я проходила повз нього спокійно.
Не ховаю од вас: був це спокій інструменту, який невидима рука натягувала безупинно поволі до найвищого тону.
Коло обіду прибули в лікарню нові гуртки ранених, і мені випало обідати поза домом. Проте я відпросилася на хвилину в лікаря і побігла в замок.
Коли я ввійшла в сіни й повернула на наші сходи, вгорі стукнули двері й почулись кроки вниз.
— Ларкін! — Пройняла мене блискавкою думка.
Був справді Ларкін.
Я сперлась на поруччя і ждала.
Сходив помалу, хмарний і до того блідий, що його обличчя світилось у сутінках сіней.
Очі мав спущені додолу, й тільки поламані стрілки брів зраджували мені їх вираз.
Майже зіткнувся зо мною. Відступив і, перепрошуючи, старався усміхнутись. Проте я встигла зловити ту нелюдську жорстокість, що горіла в його очах. Вона зачаїлась передо мною під віями, потім майнула в глибину зіниць, як застуканий втікач.
- Що доброго приносите, пане капітане? — спитала я, вітаючись із ним.
— Добре не легко дається, ласкава пані,— сказав майже спокійно.
Я насторожилась:
— Скажіть, невже так трудно?
Взяв мене за руку й підвів до стіни. З закругленого муру виглядала тут велика необтинькована кам’яна брила, на яку падало згори сонячне світло. Постукав по ній пальцем.
— Камінь, ласкава пані, усміхнений камінь.
Висунув наперед нижню щелепу і глитнув нею повітря, як черпачком:
— Але я зніму з нього той усміх — зі шкурою!
Пройшов. А я злягла грудьми на камінь і зойкнула.
Тоді оглянувся й підняв на мене бліде обличчя:
— Щось зволите, ласкава пані?
Я простягла до нього обидві руки:	
— Ларкін, ой, Ларкін!
Повернувся. Його брови кинулись угору, як крила ластівки, і він пішов до мене. Губи його розхилились, як рана.
— Ні, ні, — прошепотіла я, заслоняючись долонями,— туди, туди, на башту!
Прокричав щось і ринув униз, як божевільний.
Я вже не заходила до батька. До батька — не було чого. Я вернулась у лікарню.
Через годину подзвонила на третю башту. Відповів мені незнайомий голос.
— Пан капітан зайнятий.
— Попросіть.
— Не вільно, коли пан капітан зайнятий.
Я обтяла:
— В ту ж хвилину! Просить Танська.
Трубка стукнула.
За хвилину продеркотіло. То був Ларкін.
— Простіть, пане капітане, що перериваю. Працюєте?
— О, так, пані. Руки мої от у такому стані — трубку притримує мені черговий.
Я затремтіла вся, але сказала рівно:
— Очевидно, з успіхом.
— Так, пані, за це я ручився головою.
В мене підігнулися коліна, і я присунула собі крісло.
— Скажіть,— простогнала я майже,— скажіть, чи перестав посміхатися?
— Як би це пані сказати? Власне — посмішки вже невидно очима. Відчуваю ще тільки пальцями її остатки на лиці. А тут уже справа легка.
Ледве отримуючи цокотіння зубів, я проказала в трубку:
— Я думаю, не про те йде — знищити його зверха. Важливіше — згасити всередині. Так я думаю, Ларкін.
Помовчав хвилину:
— Розумію паню. О, розумію паню! На жаль, мої знаряддя не сягають так глибоко.
Я сперлась знесилено на стіну й перевела глибоко віддих.
„ Моя душа була в те пообіддя, як антена, розіпнута високо в повітрі й наставлена на одну тільки хвилю.
Ловила її точно й чуйно і переміняла в грудях на стукіт серця.
Коли сонце знизилось до заходу, охопив мене дивний неспокій. Звивався в грудях, як клубок гадюк, і підходив до горла.
При перших сутінках був малий перепочинок у роботі.
Я вибігла з лікарні і, пробігши міст, кинулась кущами, по схилу гори, в бік замку.
Була тут вузенька стежка, по якій я іноді скорочувала дорогу. Коли я була вже на половині гори, в верхньому її кінці замаячила якась невеличка постать. Вона вертілась там хвилину, потім пішла вниз, мені назустріч. Я спинилась і придивилась.
Це був жовнірик з дерев’яним обличчям. Ішов помалу, хилитаючи руками, як дерев’яна лялька.
Я затримала його і спитала:
— Тут десь бічна стежечка на третю башту, не знаєте?
Жовнірик повернувся мовчки зо мною і провів угору, туди, де кінчилися кущі. Тут він кивнув рукою в бік башти, як маятник, і пішов назад униз.
Стежка входила тут на малі східці, прибудовані до круглого муру, і повертала довкола башти до дверей, що вели з замкового подвір’я. Я пройшла в них, притримуючись руками за стіну.
В дверях наткнулась на ад’ютанта. Поздоровкався ніяково.
— І пані тут?
— Хочу бачити Ларкіна.
— Це буде трудно. Шукаємо його і не знаходимо. Одійшов кудись.
— Невідомо панові, чи він скінчив роботу?
Поручик спитав неприємно тихим голосом: —
-	Що пані називають кінцем роботи?
Я спалахнула й підняла на нього очі.
Але він витримав спокійно мій погляд і сказав сухо:
— З наказу полковника — кінець буде завтра о п’ятій ранку.
І додав тихіше:
— Приходжу перевести його в друге крило, де матиме останню спокійну ніч.
Я затремтіла й схопила його за руку:
—	Ідете туди?
— Так.
— Прошу, візьміть мене з собою.	1
Здвигнув нерішуче плечима.
— Заборонено?
— Ні.
— Отже, я прошу дуже.
Вагався ще- Потім поступився і попросив рукою до середини.
Перед нами йшов ключник з двома жовнірами.
Сходи обернулись спіраллю раз і другий, і ми вийшли на площадку, освітлену згори електричною лампочкою.
Було там троє високих дверей, оббитих чорною бляхою.
Я перебігла їх очима й подумала:
— Середні.	
Ключник одімкнув середні.
Виглянула камера. Була висока, вузька, стрілками склеплена. Згори сіялось матове світло ковпачка. В протилежній стіні маячило глибоке віконце. Знадвору прилипло до нього криваве око гаслого дня.
На низькому тапчані біля стіни сидів лицем до вікна— він.
Я ввійшла. Підійшла до нього так близько, що видно було мені його стрижене тім’я.
Стала за ним тихо й туго, як полум’я, витягнуте вгору.
Десь високо, в башті, било молотом серце.
Чекаю.
Можна було почути. За мною дихали люди. Довкола щеміло повітря.
Чекаю.
Збоку піднялась рука поручика й лягла йому на плече. Повернувся, як туго затиснута шруба.
— Ой!
Дикий крик ударив мене з грудей і одкинув до муру. Обличчя!..
— Обличчя, де обличчя?
Не було обличчя.
Було поле, розоране божевільним плугом — вверх, униз, навскіс. Скиба на скибу — глибоко, чорно, дико.
Впала я на коліна й обняла руками голову. Впилася в нього очима, як губами.
Тоді... одчинилась надо мною, як небо, велика блакитна тиша.
Поле. Борозни. В борознах — сонцем — срібні струмочки світла. Усміх.
Пішла я на них, як на сонце. Поклала на руки.
Тоді той усміх — ще мені усміхнувся. Була я майже безтілесна.
Не знаю, коли зійшла вниз. Подвір’я. По ньому хтось кульгавив дивно. Батько.
Підійшов, заговорив швидко.— Так, так.
— Добре, батечку, добре.
Нахилився надо мною і прокричав:
— Ларкіїн — забитий — в кущах.
— Добре, батечку, добре.
Я поклала йому руку на шию й осунулась вздовж тіла в солодку яму.
Опритомніла я в своїй спальні, на ліжку. Надо мною схилився батько.
Я встала, спустила ноги на землю й зітхнула.
— Це завтра, о п’ятій ранку?
Батько підняв брови:
— Про що ти, дочко?
— Думаю — розстріл.
Батько сів тяжко на крісло і сказав упівголос:
— Розстріл — о п’ятій.
Тоді я присунулася до нього і взяла за руку:
— Він там такий... такий... Дозволь, батьку, пошлю йому води — вмитиоя.
Дозволив мовчки.
Я вийшла до сусідньої кімнати. Вибрала найм’якший рушник із своєї білизни. Наповнила водою високий білий глек і послала вниз санітаром.
Тоді вернулась у спальню. Сіла на постіль. Повіки мої обважніли, і голова хилилась до подушки.
— Піду спати.
Батько притакнув головою. Я роздяглась, лягла й заплющила очі. Батько торкнувся долонею мого чола.
— Ні, батьку, все добре.
Він поправив мені укривало в ногах, і я зразу заснула. Прокинулась рівно о четвертій. На вікнах лежав перший світанок.
Одяглась і вийшла навшпиньках із кімнати. Зійшла в парк. Обійшла західну стіну замку й постукала до садівника. Він виглянув через кватирку й закивав привітно білою головою. Одчинив у дверях засув д вийшов.
— Мабуть, квітів, паннусю?
— Квітів.
Усміхнувся м’яко.
— Вродини чиїсь будуть?
— Вродини.
Стежкою через сухий малинник зійшли до квітника.
Збігав трьома килимами вниз, до старих лип на березі. Висіло над ним павутиння імли, вогке й пахуче.
— Осінні вони тепер у нас, золоті. Які зволите, пан-нусю?
— Чи можна одну троянду?
Згодився. Можна одну троянду. Кольору?
— Червоного.
—• Так. Знайдемо найкращу. Коли одну, то знайдемо найкращу. І червону.
Ми зійшли на доріжки між грядками. По обох боках стояли деревця — тонкі й високостеблі. В їх зелених кронах лежали квіти — великі, барвисті, пізні.
Ми спинились коло одного, внизу, біля лип. Мало одиноку червону троянду в чашечці листя. Була свіжо розцвіла, з серцем, загорнутим у пелюстки:
— Можна цю?
— Ваша воля, паннусю.
Підняв ножиці до корони.
—- Сама зітну.
Стежив неспокійно за моїми руками, а як квітка схи-лнлась у мою долоню, усміхнувся.
— Вмієте ХОДИТИ КОЛО квітів?
— Вмію. Ми мали вдома такий квітник.
Покивав головою:
— Одійшов у чужі руки?
— Ні.
— Війна, певне, знищила?
— Ні.
Покліпав червоними повіками.
— Вибачте старому цікавість. Що ж сталось з вашим квітником?
Я підняла на нього очі:
— Чому питаєте?
Зніяковів.
— Сказали, паннусю, що мали квітник, а сам я садівник...
Правда. Я сказала «мали». Вийшло це несвідомо. Проте було — правда.
Я попрощалася з садівником і пішла вгору стежкою.
З боку парку був старий, закинутий вхід до замку, з якого вели круті сходи на горище. Було тут ще поночі.
Я йшла по сходах і ловила в пітьмі стопами стоптані східці. Малі віконця подавали мені рожеві пальці й вивели під саму покрівлю.
На горищі вже сіріло. Крізь невидні щілини сльозив сюди світанок. В далекому темному кутку білів квадратик вилому в стелі.
Я пішла просто на нього. Покрівля спадала косим причілком до стелі. Я схилилась, поповзла й лягла грудьми на сволок. Внизу було подвір’я з чорною брамою.
Я взяла голову в долоні і ждала.
Двіі хвилини перед п’ятою почувся знизу глухий тупіт. Прохрипіли засуви, і брама одчинилась. На кам’яні плити лягла блакитна смуга ранку.
Вийшли два жовніри і стали обабіч брами. Другі два поруч з ними.
Тоді — він.
За ним іще два. Фельдфебель, поручик.
Як знімали з нього кайдани, підняв голову й оглянув подвір’я. Побачив проти себе піскову стіну й пішов на неї. Обернувся, вирівнявся. Стояв просто під моїми очима. Його тім’я було б на лінії моїх сліз, якби були сльози.
Не було сліз. На губах я тримала троянду й дихала нею.
Поручик скомандував. Викинулись рушниці.
Тоді я просунула руку крізь вилом і пустила троянду. Стояла така тиша, що я чула шелест падіння.
Понад подвір’я пролетіла з криком ластівка. Він підняв за нею очі.
— Це не ластівка, це я, — сказала я самими губами.
Проте почув. Підніс до крівлі обличчя і знайшов мене очима. Буїв тепер близько. І зір мій загострився.
Через те я бачила: усміхався. Троянду маїв на устах. Мусив ще бути мій віддих у пелюстках.
Коло брами знявся неспокій. Поручик одділив двох жовнірів і вибіг з ними з подвір’я.
Пролунало різке: — Готовсь!
Стволи рушниць припали до облич.
— Ой!	
Я впала губами на сволок. Вгризла той крик у сухе дерево.
Потім я бігла вниз по сходах. Мигтіли вікна, кричали стіни. Внизу спинило мене дуло пістоля. Лицем в лице я переглянулась з ад’ютантом. Зблід. Одступився й велів
пропустити. Пробігла я два подвір’я і впала до чорної брами.
Булаї така хвилина — був сам. Лежав горілиць, з рукою, кинутою вверх. Затиснув у ній троянду міцно, побід-но. Одно око мав розплющене. Під ним стояла тонка риска! І під другим. А в кутках губ світляні ямки.
Я стала на коліна коло нього і стулила розплющені повіки. Стерла риски під очима й згасила ямки в кутках губ.
— Буде івже, буде, — шептала я до нього.—Ти ж чуєш, я тут — буде.
Але повіки знову розійшлися. Під очима стали риски, а в кутках губ світляні ямки.
Мабуть, я усміхнулася знесилена. Схилилась над ним і стирала долонями кров, що сльозила з чола.
Прийшли потім санітари. Взяли його на ноші. Прикрили брезентом. Один відчинив хвіртку. Я пішла за ними.
- На схилі, в терновнику, чорніла викопана могилка. Тут його поховали. Місце значене — молодий берест у головах.
Як зійшло сонце, я вернулась до хати. Сіла край постелі.
Вчора: велика, блакитна тиша надо мною. Тепер вона зібралась у мене грудкою біля серця. Було добре.
Одчинились дівері, увійшов батько. Забігав по мені очима і схопився за голову.
— Лідо, що з тобою?!
Я оглянула себе.
Мої коліна були в крові, як і долоні.
Я усміхнулася слабо:
— Це той — розстріляний усміх.
Опівдні я виїхала з Л.
На цьому Ліда скінчила.
Ми всі сиділи далі нерухомо, наче довкола нас снувалося ще плетиво дивних випадків.
Кох закляк на своєму дзиглику, як складена втроє кістяна фігурка. Одна його брова піднялась на чоло, збираючи над собою лапку теплих зморщок. Логвин схилив свою сажневу спину до колін, тримаючи в долонях чіхра-ту голову. Кістляві щиколотки його пальців виглядали з волосся, як ніжки павука.
Іва сиділа коло Ліди рівно, з головою, одхиленою на
спинку канапи. Кутки її губ були стягнуті вниз, а підняті до стелі очі блищали з дивною для неї суворістю.
Стояла мовчанка, яку перепинила сама Ліда. Вона обвела нас одним поглядом і сказала своїм звичайним, прозорим голосом:
— Ну, а тепер і справді до речі. Кюх, за тобою слово. Кох вийняв з уст холодну люльку і зауважив м’яко: — Зміни воду троянді, Лідо.
Ми всі перегл/янулись між «собою, а Ліда сплеснула в долоні.
— Ти — Кох?
— Еге ж, — сказав просто, — Кох же не камінь.