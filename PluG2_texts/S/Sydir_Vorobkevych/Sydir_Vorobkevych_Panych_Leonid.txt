Панич Леонід
Оповідання
Се, що оповідаю, діялося не дуже давно; але від того часу потекло не мало води нашим старим і синім Прутом до Чорного моря. Замовчу, де то діялось; не збільшу тим цікавості шановного читателя. В кождій закутині сего світа находяться нездорові виростки рода людського; вже від природи їм судилося становити плюгавий матеріал людського соціального гною. Читателеві однаково, де то все діялося; мені же відрадно буде, коли я його сим твором забавлю, йому не одну погубну пропасть людського серця відкрию, його з поганими слідами схибленого життя обзнакомлю.
Всі особи, які я наводжу, типічні і правдиві. Де люди жиють, де так звана півінтелігенція заразливі слабості виквочує, все обгортає, мов той поліп своїми довгими і шкідливими раменами, там вкорінюється заздалегідь цілковитий моральний упадок і заглада тих пропащих осіб. В тім оповіданні розвивається плюгавий образ, але всі його краски щирі, правдиві; деморалізація, як ржа залізо, як рак тіло, точила немилостиво всі верстви суспільності, почавши від благородних до підпанків і аж до послідніх посіпак і двірських ненаситних дармоїдів-трутів.
Кожда пуста нуля думала тоді, що одиниця до неї граючись прилучиться і вона двигнеться до надзвичайної вартості; але та значна одиниця находилась в жидівській кишені, з котрої годі було їй добутися, і нуля нулею на віки лишалася; не помагали в крайній біді ні плач, ні прокльони, котився камінь з гори у долину, не здужав би його сперти в шаленім покоті і сам Геракл.
Імена героїв і жінок перемінив я, як мені подобалося. В тім краю, де наша трагікомедія відкривалась, закорінилась тоді нова манія, новородженим, особливо панським дітям надавати при хресті якісь дивні поганські імена, про які і звісточки не було в стародавних метриках; священик не хотів записувати їх, кажучи, що вони поганські. Тоді і собак не звано Сивками, Тарками і Лисками, але Аполлями, Гекторами і Неронами.
1
Головний герой нашого оповідання звався паном Олімпієм. Був він старого шляхетського роду, але жид за то шляхетство і крейцара не давав. Се однак не журило пана Олімпія; він одно лиш знав, що пан паном, а Іван Іваном, і що панськими жилами не така кров протікає, як у простого хлібороба, нерви панського носа призначені споконвіку лиш для парфум, а панський жолудок сотворений лише для ласощів і чужих вин; панська могила не така як мужикова, на панськім нагробнику блищить золота напись, а місце простолюдина вказує хіба лиш камінна плита або смирненький хрест дубовий.
Здавалось, що пан Олімиій прожив з роду здорову половину сотні років. Колись проживав він на дідизні, як той тур у горах, в гараздах і достатках. Однак, як ті образи і види в калейдоскопі, так міняється наше людське життя: по щасливих днях, по нечуваній марнотраті настали клопотливі злидні. Трудно було і панові Олімпієві від цілковитої заглади вимотатися. Із усіх сторін так туго обснував його той хитрий народ Ізраїля, що з вітцівського маєтку лишились йому лиш відкравки; на прадідній земли осівся, мов кігтями пришпилився, пан Іцко Едельштайн; ні вода ні грім уже його з місця не рушать.
Як же воно сталося? Одної красної днини прибула в село якась комісія, а з нею купців у кафтанах і патинках ласка Божа; а коли сонечко з полудня хилилося, то вже двір з полями, ланами і лісами не був більше власністю пана Олімпія, лише пана пропінатора Іцка і його жени, пані Рухлі. Таке неслихане лихо, таке безголов’я не було першиною у тім Богом забутім краю; тому нам і не дивуватись, що густі ліси і праліси, обширні поля і просторі полонини через недбальство властителів зчаста переходили в чужі руки, а автохтонам, первісним дідичам, лишалась хіба одна сумна споминка бувшої сваволі, панування і злопам’ятної буйності, тих шкідливих ознак нашого шляхетства.
Що оповідаю, давно діялось, але сумними наслідками не стала наша шляхта до сьогодні розумнішою; щодня читаємо, що сей або той дідич був приневолений свою дідизну сему або тому жидові за довги у вічність передати. Здається, що Господь Бог всім панам розум відібрав і що їх одчайдушних стонів чути не хоче: чи се справедливо, що, де ми раз панами були, тепер проворний народ Ізраїля панує? Бийтеся в груди ви, що всього лиха і безладу виною! Від вашої буйності, від вашого панування і сваволі осталася лиш одна мила згадка; навіки минулися ті часи, коли розпиралися всі боки! Вибачайте, ті часи більше не вернуться!
Жалко і горесно стало пану Олімпію! Став він жебраком на земли своїх прадідів; а щоб не бачити свого цілковитого знищення, не бачити, як чужі плуги вітцівські лани орють, чужі косарі цвітучими сіножатями звиваються, щоб не чути удару топора у темних споконвічних лісах, то він з тяжким серцем і болючою згадкою по минулих великих розкошах оставив село і оперся аж межи білими мурами головного міста того краю. Тут в городі мешкав він у славнім готелю «Під когутиком» і платив за кімнату місячно аж 2 злр...
От, був би я щось важного і забув: пан Олімпій на віки не женився! Був він з роду женолюбом, він того цвіту ніколи не страхався; але щоб своє життя женою як ярмом неволити, се йому і на ум не приходило.
– Жена тягар для мужа! – думав він собі. – Я і без неї обійдуся!... Для жінок я на сім світі жив і не один золотий обол на їх олтар положив.
Де стояв той велебний готель «Під когутиком»? У осередку, в самій матці просторого жидівського кагалу. Був то стародавній, похилий, занедбаний дім; цілий світ звав його «Під когутиком». ІІодвір’я того готелю було переповнене всякою нехарю і гноєм: бляшаний когутик, що гордо украшав вершок крівлі того дому, не раз з замороки горі ногами обертався, мабуть не міг знесті того нездорового воздуху, того пекельного смороду, котрий з дому оркуса, мов тиміян з кадила, до облаків взносився.
Тут під числом 4 проживав від часу до часу пан Олімпій, котрий і до біди і до недостатку звільна привикав. Відай йому в зорях написано було, межи жидовою, котра його знищила, свій ледачий вік безрадно доживати. Чому він у самім осередку Ізраїля осівся, се було не для одного трудною загадкою. Мабуть тому, що місячно платив лише 2 злр. за тут нужденну кімнатку, бо часто в його мошонці і зламаний крейцар не вертівся. Тут він собі межи чотирма брудними стінами проживав як циганський князь: не непокоїв його ні монотонний галас талмудистів, що своїм незносним криком з близької синагоги до обурення вухо разили, ані не непокоїла його сварня нехарних жидівок, що гусьми і всяким лахміттям торгували.
До тої превражої кімнати, до числа четвертого, трудно було прилично дійти. О хіднику в ті часи і сам пан бурмистр не снив, з подібними мріями і не носився. Всяка нехар, сміття і бруд громадилися перед порогом тої велебної кімнати і забивали мов обухом всі чоловічі нерви, хоч у не одних такі грубі були, як той воловід.
Проминула погана болотниста осінь, прибула люта зима, загусло і то чортівське непроходиме болото. Тоді був і людський приступ до тої проклятої кімнати. З цікавості загляньмо в її середину. У дверех виднілась здорова розколибина, через котру можна було заглянути і всі маєтки пана Олімпія до послідньої речі побачити.
Того дня був надворі тріскучий мороз. В кімнаті на похилім столі догорювала у кривім мосяжнім ліхтарику жидівська лоєва свічка; гніт подався на бік і пожирав стоплений лій так голодно, як чорт грішні душі. У грубі догорювали вогкі ялові тріски і вербовий хворост; він на жару так страшно скиглив, що тобі мимоволі причувались зойки і писки заклятих душ у кромішнім пеклі. Мимо огню дарма було душу загріти: тілом дрож пробігав, а зуби скреготіли. Пан Олімпій щось з собою бурмотів, пара з уст клубами носилася. Він безнастанно тер свої сухі руки, хухаючи у закляклі кулаки, і ходив кімнатою вздовж і поперек, думав би чоловік, що він якусь задану кару збуває.
– Нічо! – думає собі не хотячи. – Там на півночі близько бігуна ще гірші морози і студінь!
Нараз побачив на столі статечну флящину, калатнув собі з неї добру чарку нежурниці і почав знова свою ізбу нетерпеливо міряти, забуваючи на хвилю на фатальну ситуацію.
Який же був мобіляр [умеблювання] пана Олімпія? Скромний, нікому нездалий. Коло груби стояло дерев’яне ліжко, покрите розтороченим старим коверцем. Чи були в нім подушки, ковдра та матрац, трудно було добачити; здається, що вся постіль на сухоти боліла. Вільхові ноги того ліжка так спорохнявіли, що з них аж червоточина сипалася; по політурі і знаку не лишилося, довід, що на тім ліжку не один кревняк пана Олімпія на сей світ родився. По широких зв’язах і скалубинах сего стародавного мобіляру пробивалась барва, похожа на засохлу, закипілу людську кров. По тих закутинах вражі блощиці розплодилися так над міру, що їх незносний аромат не допускав легко дихнути. Годі було животіти тим поганим воздухом, але пан Олімпій так до нього привик, як риба до води. Ся сквернь кормилась і товстіла панською кров’ю, не знала злиднів і недостатку.
Близницею сего ліжка була похила софка. Мов слабовита бабуся спиралася вона до противної стіни. Коверець, що її наготу закривав, не був ще занадто зношений, ще виднілись місцями червоні гвоздики і сині фіалки; рядочком снувалися вони, застеляючи бодай в часті брудну, харкотиною замурзану підлогу.
В куті виднівся стародавний ясеновий стіл; не знати, чи він стіну, чи стіна немічного каліку підпирала. На нім стояв ліхтарик, в котрім догорювала лоева свічка. Одної ноги йому не доставало; попрощалася вона зі світом два роки тому назад, коли пан Олімпій з паном Партенієм покумалися і він гаразденько наклав того хмелю у свій череп. Коло сего стола виднілися два його щирі товариші-трабанти, два задумчиво на нього споглядаючі крісла. Вони до кождого гостя своїм дірявим рипсом таємничо промовляли: Noli me tangere [Не руш мене], бо познайомишся із законами безсмертного Ньютона, переконаєшся, що в воздусі може хіба лиш ангел або птиця удержатися.
На столі, як уже згадано, блищала гарна шліфована фляшка, котрої довгу лебедину шию давно час вищербив. В ній хоронив пан Олімпій дорогий еліксір життя, по-хлопськи горівкою прозваний, щоб від часу до часу калатнути собі чарку і загріти кров, котра колись в його жилах окропом кипіла, але тепер, на його жаль тяжкий, ледом пристигла і штучним способом розгріття вимагала. Була то і горілочка extra fein [особливо очищена] під тим когутиком! І для пана рабина ліпшої пан пропінатор не шинкував...
Ясенева шафа без дверей, стелаж з довгими і короткими, правими і кривими цибухами, з щербатими люльками, з заржавленими пістолетами і в чотири ремені плетеними нагайками становили омегу славного мобіляра пана Олімпія. Тусклі шиби одного вікна слабо пропускали світло до брудного темного покою.
По стінах висіло ціле задимлене альбум хороших і гидких, молодих і старих портретів сільського і міщанського жіноцтва, вирізаних Бог знає з яких ілюстрованих часописей, і кілька портретів предків Олімпія, бридко виконаних олійними фарбами.
Ага, цілком забув я на годинник, що на стіні в кутику висів! Був він улюбленим чудовищем того часу: кождої години вилазила з нього зозуля, як жива там у зеленім гаю, кукала літом і зимою, не журилася тим, що пан Олімпій із студені дрожав як кленовий лист; безличний пендель монотонно свій тик-так без утоми проголошував і заглушував писк і крик, що з сусідства проривався і переривав гробну тишину, котра ізбою не раз ширилася. Часто нападав тяжкий сум бідну зозулю; тоскуючи спускала вона униз свої замашисті крила, і забувала на довгий час своє живе кукання. Було се тоді, коли пан Олімпій проживав на провінції і не журився, що сталось з його любою зозулею.
Хто пана Олімпія побачив, той присягнув би, що йому вже п’ятдесятий рочок минув; але то не сходилося з правдою. В прадідівськім селі, де він родився, жила ще масноязика моша Горпина; вона пам’ятає ті гучні хрестини, коли куми і гості червінцями її обдарили і токайським вином так упоїли, що вона, вертаючи додому, дорогою виспівувала собі весільної, в руки плескала і такі дивні викрутаси болотом витинала, що її муж, що гуменним був, руками обі поли збивав і думав, що його жінка збожеволіла. Стара моша Горпина і сьогодні присягла би, що панові Олімпієві на Покрову сорок літ минуло. Те саме доводила чорним на білім і парохіяльна метрика. Що пан Олімпій старшим здавався, тому не винна ні моша ні метрика, але самий пан Олімпій. Гучно і буйно жив він собі на сім світі; знав він душе добре, що чоловік другий раз на світ не родиться.
Мертвецьке, як у мумії жовтаве, морщками покрите лице наповняло тебе страхом, набресклий носик горів мов козачий кармазин, брита борода, підстрижений сторчастий вусок лиш почасті крив м’ясисті уста, сиві неспокійні очі з кліпаючими віками, лиса голова з рідким шпаковатим волосом, під правим оком ряпава гарна бородавка, згорблена і схудла постать, тупі черти, котрі вічно стягалися мов до сміху, величні брудні «фатер-мердери», старий сафрановий шлафрок, струксові панталони, зелена з лискучими гузиками камізелька, ка ногах сафьянові домові черевики, в руці довгий цибух з файкою... от і вірна, правдива фотографія від чола до ніг пана Олімпія. 
Так виглядав він майже кождого дня, коли межи стінами своєї ізби проживав. Старий циліндер з позагинаними крисами, сивий бобрами підбитий кунтуш, чоботи з високими котурнами доповняли туалет, в котрий пан Олімпій всувався, коли треба було у важних справах межи людьми появитися, людям показати, що вертиться неборачисько ще межи живими.
Чим же занимався він? Сю загадку і старому битому розумові дарма було відгадати. Був він дла многих непонятним, загадочним сфінксом: сьогодні появиться в городі, завтра знов безслідно щезне і Бог знає якими сторонами опреться. Люди, особливо жінки, від нього сторонили; говорили, що погляд його непевний і може пошкодити. Але мав він і свій круг знайомих, що того погляду не страхалися. До нього прибували, його о раду-пораду просили. Служащий його, старий кулявий мошул Андрей Циганчук, вірна, заінвентарована спадщина по його отцю, сей один лиш знав про всі справи і відносини пана Олімпія. Але він був німий, мов той гріб; хоч дров з вогнем до нього прикладай, мовчав як та риба і одним словом свого пана не зрадив.
Яку службу сповняв старий Андрей? Він харив, наскільки дозволяли старі кості, кімнату пана Олімпія, приносив обід чорт знає з якої кухні, старався, щоби фляшка з покріпленням не була порожня, сповняв службу сторожа, коли пан Олімпій кудись від’їхав; доносив йому, хто з його знакомих до города прибув; рано і вечір відвідував свого пана, питаючися його, чи не потребує від нього якої услуги, і потім знову щезав, пропадав в кагалі жидівського гною; там носив жидам воду, рубав дрова, чистив усяку нехар, і так збував свої нужденні дні; не наприкрявся і на волосочок панові Олімпієві, знав неборачисько, що часто і в його кишенях пахло стухлістю. Старий Андрей був для пана Олімпія правою рукою; він не раз його з великих клопотів виручав.
Отець пана Олімпія був шляхтичем дуже маленького гербу, але мимо того лишив своєму синові значну частину села Р., так може сто фалеч добре обробленого поля, на котрім росла пшениця у хлопа зависока, родила дар Божий на причуд людський. Букового і смегекового лісу, що стелився обочами гір, таки була ласка Божа; було з чого латри складати, для покриття хат драниць наколоти. Гостра пила двох водою гнаних трачок могла через ціле літо звиватися; без утоми тарахкотіло там день і ніч, в’їдалася пила в само серце грубих пнів, здорових десять пар сивих круторогих волів везло до недалекого города тертиці, опилки, бруси і лати, а шафар вертав завсігди з грошем домів і здавав рахунок.
Межи обширними, густими садами білівся панський дворець, на майдані стояв фільварок з потрібними будинками, в колешнях стояли рядами ковані скарбові вози, сані, плуги і борони, запаси хліба битком лежали в стодолах. На сіножаті під лісом в пасіці старий пасічник Ілько кождого року мід бочками міряв, а віск в круги, великі як возові колеса, топив. От було того маєтку ласка Божа; при розумній, здоровій господарці стало би було і правнукам.
Молодий панич Олімпій небавком по смерті свого вітця так розбрикався, так з-панська проживав, що дарма було буйному коневі дібрати відповідної уздечки; подорож у чужі краї, забави, лови, бенкети, безстидні гулянки і той чортом видуманий вражий газард обскубли вітцівську спадщину так немилостиво, так до голого обстригли, що не лишилося ні пір’я на курці, ні вовни на овечці. От промарнував, потратив пан Олімпій все, зійшов, як то кажуть, на печену редьку. На дідизні його батька твердо закорінився жид-посесор і газдував так, що лиш голі пні місце означали, де колись густий лісок стелився.
– Зі старим паном і долю в могилу загребано! Розпуста і буйність доводить чоловіка до старечої торби, до неслави і крайньої нужди! – говорили собі люди.
Дізнав панич Олімаій страти, бо не знав ні схову ні спряту; не знав ні труда ні поту, за довги попалася вся його спадщина в чужі руки. Де колись цвів стародавний патріархальний пробуток, скромна і сердечна гостинність, там тепер другі порядки зароїлись... хорони Господи від таких кожду хрещену душу! 
Де панич Олімпій щасливо свою молодість проживав, там тепер дітвора пана Іцка чи Сруля пильно виводиться. Правою рукою пана дідича Іцка був тоді пан двірник, а в домінії робив все єгомосць пан мандатор, чого лиш дідич забажав. Бідний мужик був чорним рабом через цілий свій вік: без права, без оборони минали йому його чорні, безталанні дні. Один супокій находив щербатою долею тяжко пригнетений хлібороб у могилі. Така тоді вже була клята доля мужикова: на світ родися, ціле життя горюй і бідуй, а вкінці гинь і умирай! Хвалити Господа, що ті злопам’ятні часи безслідно проминули, на віки провалилися в безодну западню, що той всенародний ярем безслідно покрушився!...
Серед таких сумних обставин не було в селі більше прожитку для велебного панича Олімпія. На далеких кревних і знакомих не міг він спускатися; його товариші, котрі з ним за добрих часів буйно і безжурно проживали, тепер його відцуралися, від нього як від тяжкої зарази відверталися, о нім і чути не хотіли.
В крайній нужді і біді став він чужим чоловіком межи знакомими, самотньою билиною серед глухого безлюдного степу. В такім клопоті попрощався він з селом, де родився, а перенісся з остатками свого маєтку, що жиди йому з ласки великодушно оставили, в город, де провадив життя загадочне. Часами сидів він цілими добами в своїй комірці, як той щиголь у клітці, мов борсук через зиму в своїй норі; часами знов мов під водою пропадав, не лишаючи по собі ні сліду ні слуху. Хіба лиш один Андрій об тім знав, але з нього і огнем слова не добути.
– Не знаю! – і кінець його бесіді.
З ходачковою, збіднілою шляхтою, з людьми подібного сорта, як з економами, писарчуками і др., сходився він часто. Люди такого стану не рідко його відвідували, але про які справи, про які орудки вони радили, про се трудно було якусь правду довідатися.
Не всі однак з молодших панків, особливо ті, котрі гойним життям і картами до його скоршого упадку причинилися, цуралися його знакомства. В їх компанії йому не одна ніч весело минала, вони йому всякі орудки повіряли і йому за такі услуги все щось в руки уткнули, просто не хотіли його образити поданням милостині. Коли отже Олімпій занюхав, що сей або той панок до міста приїхав, то він вже нюхцем по готелях доти сотався, аж поки свого не найшов; знав добре, що його акції хоч трохи догори підскочать. 
Сповняв він панам і підпанкам всяку службу: сему вишукав кухаря, тому знов ключницю, тут був панським фактором. Ночами, коли пани газардували, знав він дуже добре, де вони сходилися; був він для них неоціненою потребою, наливав їм токайського і шампана, накладав турецького тютюну до їх люльок, крутив їм цигарета, варив для них чай і чорну каву і так окрушинами буйності і марнотратства збував свої мрачні і безрадні дні. Такими і подібними послугами поправляв він на короткий час своє жалю достойне положення, свою крайню нужду, свою невихідну недолю.
Отак жив пан Олімпій на сім світі. Не раз, коли за свої услуги йому добрий гріш в мошонку покотився, то кортичка збирала його по-давньому на всі заставки побрикатися, а вовка, як всі здорові знаєте, все до ліса тягне. Хто до марнотратства привик, той того гидкого наклону хіба в могилі позбудеться.
Ага, ще про один зарібок пана Олімпія треба згадати. Занимався він тим хосенннм гешефтом, котрим занимається у жидівськім кагалі шадхем: зводив таких людей докупи, яких злучити і сам чорт не зумів би. Для старого багача була у нього на поготівлю навдивовижу хороша дівчина, правдива казочна принцизна [принцеса]; для перестарілої дівчини або бридкої маючої вдові мов з землі виринав гарний чепурний козак-молодець з чорним вусиком, гнучким станом, з очима, котрі до себе женщину мов чотирма волами тягнули. Пан Олімпій був правдивим бюром для всіх людей, охочих до подружжя, йому не стояли в дорозі ні бридкість ні погана слава, в таких справах був він собі славним і дуже спосібним. За свій труд, за свої заходи побирав він такси, які посаг призначав, а коли лучився йому добрий інтерес, то кінчилися на якийсь час всі його злидні і недостатки.
На такі зарібки мав він мудру і хитру голову: і самого рабина за пояс сховав би. Коли довідався, що ся або та панночка під вінець аж проситься, що сей або той кавалер вже три роки собі пари шукає і найти не може, то вже він як Deus ex machina там появлявся, все по ладу випитав, свій зарібок призначив і дальше в світ Божий потікся, шукаючи для себе іншого золотого руна. Удачно умів він ті свадьби і заручини допровадити до доброго кінця, своїм масним язиком всюди пускав тумана, всіх мов дурманом напоював. 
Супружеський вінок він таким сплітав, котрим здавалось, що їх барвінок давно перецвів, давно зів’яв; на їх весіллі гуляв і так собі гойно жив, що три дні ходив розперезаний. Чи життя подружених буде щасливе чи ні, про се не журився... гаразд, що удався йому добрий інтерес. Де легко було нитку в голку всилити, там він з паніматкою шуткував і жартував, за здоров’я не одну собі калатнув. А була справа не дуже гладка, то він і тогда не упадав духом; знав він і побічну стежку і нею доходив завсігди до своєї цілі.
Під впливом якихсь чудовних чарів м’якло як віск при грані кожде холодне серце, заздалегідь вибухала поломінь щирої гарячої любові. Від старого знахара, що там десь далеко в Карпатах жив, виучився він тії чари приправляти: наложить до фляшки з горівкою любистку, м’ятки, чорнобривок і незабудьків, щось пошепче до тої наливки і за три неділі чудотворні краплі до ужитку готові. Сом талісманом отвирав він кожде для любові неприступне серце, примовляючи кождому слова старого гірського знахара-ворожбита:
}}Серце, спам’ятайся,
Її не цурайся!
Бог на світ тебе родив,
Щоб жену ти полюбив,
А жена щоб мужа мала,
Закон Господа сповняла...
В кого серце є скалою,
Той вмивається сльозою.
Хто самотно вік прожив,
Той поганий сон лиш снив! 
Було як дасть того чарівного напитку старому напитися, то вже і жінка за ним пропадає і дуріє; а коли межи зарученими холодний вітрець повіяв, чи чорт межи ними межу переорав, то він дві-три краплі на цукор виллє і лиш дивись та з дива руками збивай! Ті, що ненавиділися, не лише що раменами, але і цілими пригорщами до серця горнуться, одно без другого дихнути, жити не може. Правда, говорили брехливі язики, що від тих пахучих чудотворних крапель були такі, що трохи не подуріли; але таким сплетням, таким несправедливим закидам не вірив пан Олімпій. Зі всього знав він хитро-мудро вимотатися: був крутиголова, якого рідко!
Та бо і на снах він знався! По всіх усюдах легковіри поважали його яко характерника і нумери для лотереї за добрий гріш від нього брали; лиш дивота, що він сам на лотереї і раз зламаного гроша не виграв! Носив він при собі книжку, так звану «зодію», і кождому з неї, правда що не пусто і дурно, з його планети долю вичитував. Коли йому якась свадьба не пощастилася, то він то словами доводив: «не родилися в одну планету». При сих словах показував пальцем на якусь карту, засіяну звіздами, рибами, звірями, так звану «Зодіяку» стародавних єгиптян.
Отакими орудками занимався тепер пан Олімпій. Але збаном лиш до часу воду черпати; коли він розіб’ється, все пропало! Настали тяжкі роки і недостатки: саранча з Криму хмарою надлітала, сонце чорною габою закривала, де сіла, то вже і корінь знищила, хліб уже з кілька років не родився, революція потрясла в углах всі європейські держави і кров’ю та згарищами писала свої сліди, а азійська холера гострою косою свої жертви без милості стинала, засіваючи кладовища густими могилами.
О свадьбах-подружжях і слух запався, клієнти пана Олімпія мов під землю провалилися, а крізь зуби, що в його яснах світилися, продиралися болючі слова: «Дай що гризти, пане Олімпій; коли ні, то ладь для себе домовину!»
В таких гидких і прикрих відносинах був тоді славетний наш пан Олімпій; попав сердега у саму гущавину тих клятих злиднів і клопотливих недостатків. Задумчиво прохожувався він по холодній кімнаті, не зважаючи на те, що в люльці вогонь загасав, що з довгого цибуха годі було диму добути. Минає і охота до куріння, коли тебе такі думки клопочуть...
– Сам не знаю, як тепер з крайньої нужди вимотатися! – говорив він з собою, зближився до столика і ликнув чарку сивухи. – Бігме, сміх людський був би, коли б Олімпій в крайній біді ради собі не дав... Таже я не собака, голу кість гризти. Другі з клопоту дуріють, а мені власне тоді розум прибуває!
||296 - 311.
2
Велике і дивне собі то село Р. Проживало там більше панів-шляхтичів, ніж тих простих хлопів-мужиків, тих бездольних панських рабів; були там і такі голоколінці-пани, що два з них лиш одного підданого мали. Хто носив камізельку, чоботи без підошв, хто був босий, але в підв’язках, хто свій волос як шваб підстригав, не носив тих довгих мужицьких патлів, той вже і був паном і при кождій нагоді доводив, що його герб найстарший в цілім краю, що його предки славою величалися і різними достойниками були під владінням сего або того воєводи; але за то, що було і безслідно пропало, не давав жид і пустого шеляга.
Таких сіл, засіяних такою голотою, знайдеться у нас з кільканадцять; в них кождий другий чоловік лицар, розуміється без острогів і шаблі-карабельки. Кождий з них на мужика скоса, згори, з погордою позирає і хотяй голий і босий, але хрань Боже панського гонору дотикатися: завзяте ворогування тривало не раз аж до третього поколіня, сліди обид і ненависті відзначалися на дітях і внуках. Насіння ходачкової шляхти і дотепер не звелося; воно росте і розводиться, як той нікому нездалий бур’ян, шкідливий і заглушуючий кожде стебло зі здоровим зерном. 
В селі Р. було тих панків і підпанків ласка Божа; тут, як знаємо, родився і пан Олімпій. Кождий панок в селі мав колись свій власний пай, що тягнувся далеко-далеко, з полями, сіножатями, лісами. Пай одного був вузенький, як та глиста, пай другого занимав обширні лани, луги, ліси.... було де двір поставити, худобу викохати, фільварок вибудувати. Такий панок при розумній господарці і ощадності затикав за пояс не одного дідича; але сьогодні, коли поглянемо на таке село, то лиш жалься, милий Боже! Кождому лишилось хіба з кілька пражин огороду, нужденна хатчина і грішна душа в нужденнім, заголоднілім тілі.
Куди поглянеш, чи на горішній чи на долішній кут, всюди крайня нужда і біда, всюди в дірявій сурдутині одітий пролетаріат... З дива лиш руками збивай і до неба кричи: Боже милостивий, що тут сталося, чому все на нічо звелося? На прадідній землиці жидова густо осілася, ціпко вкорінилася! До Божого суду тої напасті уже не позбутися...
Межа старинними тополями, берестами і вербами, недалеко від похилої дерев’яної церковці, виднілись якісь занедбані будинки; звалися вони колись панським двором. В нім проживала стара Пульхерія з многонадійним своїм сином Леонідом.
Боже святий і милостивий! В селі панів без числа, а церква, дім Божий, де пани до Всевишнього близько коло іконостаса молилися, щоб Господь Бог їх молитву скорше, ніж того мужика-хама, вислухав, – церковця та була, щоби не повалилася, дубовими стовпами підперта, дірявою, мхом покритою крівлею соталися влізливі цвіркаючі воробчики. Темні закурені образи маєстату облупилися, у Спаса хибувала права рука; він уже тих безбожних християн не благословив; Мати Божа не мала очей, а по апостолах і пророках уже й знаку не було. Дошки були гіпсовані, огидне мальовило якогось стародавнього богомаза давно повідпадало-повідлітало, червоточина вістила, що в тих дошках страшно розмножився гидкий черв часу. 
О церковних книгах, сосудах, хоругвах і ризниці шкода згадувати: така дрань там хоронилася, що гріхом було, що находилася в святім Божім домі. Се убожество і нагота святої церкви не клопотала панів; добре, що були патронами церкви і мали право вибирати собі священика, який їм подобався, і вибирали звичайно такого, котрий перед ними низькі поклони клав і терпеливо зносив всі химерні забаги панської сваволі. Священик був панським рабом і, як старі люди розказували, не раз і панщину збував; нагай панських посіпак його до праці як того чорного підданого наганяв. Славити Господа, що ті злопам’ятні часи в безвісті пропали!
Межи конаристими, півзасохлими тополями і яворами стояв похилий, занедбаний, гнилими гонтами і чорним гріхом покритий двір. Тут проживала стара Пульхерія зі своїм бідолашним сином Леонідом.
Колись пробував у тім дворі гаразд і достаток. Розкішна доля тут кужіль пряла і кросна розложила, і шовкове полотенце, тонке як той папір, для ніжного панського тіла пані Пульхерії ткала. Величалась колись пані Пульхерія рідкою красотою, чаром чорного ока кожде серце неволила; куди ним зиркнула, а до того заманчивими бровенятами моргнула, то вже прощай, супокою серця, до смерті не бачитись з тобою! Її покійний муж, пан Нарциз, мав, коли з нею подружився, на плечах чотири римські хрестики; до того не був він хорошої вдачі, віспа його твар сказила, мовби, як народ мовить, на ній чорт горох молотив. При шлюбі говорено: «Вона цвіточка, їй ледве вісімнадцяте літо минуло, а він гидкий дідуган... Бог знає, як вікувати обоє будуть».
Подружжя скувалося легко докупи: він був сильним, маючим вдівцем, а вона бідна сирота по збіднілім шляхтичу, отже і не дивота, що придався золотий ключик пана Нарциза до тайного замку дівочого серця пишноцвітки Пульхерії. Пан Нарциз був чоловіком сталого, твердого характеру, але притім і химерним диваком; мав сильну жилку доробкевичів, мучився і не досипляв, щоб лиш до більшого маєтку доробитися; стояв на своїх ногах, не журився, що про нього нужденна голота базікала. Було, як піде на полонину до худоби, або в зруб до ліса, то там і цілий тиждень забавить, не думаючи о нудній самоті своєї хорошої і молодої подруги. Спершу не подобалося таке нудне життя пані Пульхерці.
– Марно минає моя золота молодість, – говорила вона не раз з гарячим чуттям і обуренням мужеві, – марно гине і пропадає моя краса і принада! Тобі миліші кози і вівці, латри дров і бервена, ніж твоя красна, рідкими чарами обдарована жінка; тобі під пару вівчарева Параска... Ох, яка я нещасна, ох, недоле моя гірка і незносна!...
Таких докорів чув пан Нарциз без числа; згодом і вони притихли. З панею сталася дивна переміна, що і слуги дивувалися.
– Змінилася наша пані! – шептали межи собою. – Передом лише з паном перечилася, любого слова він від неї не чув; а тепер вона з милості до нього аж розпливається, кожде слово, що до нього промовить, мов цукром посипує. От діждався і він солодкої старості.
Виною сеї нечуваної переміни був пан Стефко, молодий і хороший дідич сусіднього села. Раз при забаві пізнався він з панею Пульхерією, від чару її оченят став мов не свій, хотяй був знатоком на жіночі киви, морги і миги. Від сего часу часто загощав він до двора пана Нарциза і все був милим, дорогим гостем. Знав він точно, коли пана Нарциза дома не було, знав він пані Пульхерці гарно нудьгу відігнати, пасьянсами і кабалами серця тоску так по-майстерськи відхиляти, що її сумні черти від дня до дня веселішали.
– Тепер я вже не тужу! – говорили тоді її малинові уста. – Здається мені, що хтось мене на сто коней посадив!
Славним чародієм сеї зміни був пан Стефко. Він пані Пульхерію так розважав, що вона занедбала свого мужа, більше про нього не думала, хотяй, коли домів вернув, до ніжної повної груди його так горнула, що не раз старому від таких гарячих обнять аж дух запирався.
Одного року, якось під весну, дав Господь у дворі гаразд: з недалекого багниська заніс бузько у двір мале немовлятко, як огірочок гладенького хлопчика. Охрестили його Леонідом. Пані Пульхерці мов рай розтворився, а пан Нарциз з радощів аж відмолоднів; всі бо говорили, що хлопчина удався в батька, мов йому з очей викапаний. Пан Стефко був великим кумом, його атласове крижмо засіяне було червінчиками, призначеними для мами і дитини.
Не лиш клонить і підкопує наше здоров’я розпука, нужда і недостаток, але і превелика неожидана радість. Старий пан Нарциз, з утіхи, що діждався рідного сина, небавом по гучних хрестинах попрощався зі світом і часу не мав з маєтком порядок зробити. Пульхерія лишилась наслідницею цілої спадщини. В тяжкім смутку і роздираючім жалю потішав молоду вдову пан Стефко, кожде його слово було цілючим бальзамом для зраненого, печаливого серця молодої вдови, дідички пані Пульхерії.
Знакома річ, що і краса вічно не триває. З часом почав на тварі пані Пульхерії рожевий цвіт марніти і морщки, як непрошені гості, почали загощувати; довгі гебанові коси, що колись мужеські очі подивляли, поволі сіддю засівалися, гнучкий стан і свіжість тіла почали подаватися, все вістило правду слів царя Соломона: Суета суетствій, всяческа суєта! Се все до волосочка доглянув пан Стефко і через його серце провіяв холод і мороз. Рідшали багаті щедрі подарунки. Тепер він уже і місяцями до пані Пульхерії не загощував, а вкінці, аж жаль повідати, невдячний любу сусідку позабув, порога до її двора більше не переступив.
Як же ріс і як виховувався панич Леонід? Ріс він і розвивався навдивовижу. Пані Пульхерія, правда, що його на світ породила, але щоби дбала про його добре виховання, се їй і на думку не приходило.
– Я мама, а не нянька моєї дитини! – думала вона собі.
Першим вихованням хлопця клопотали собі голові аж дві няньки: що їм забагалося, все було добре і пожиточне для хлопця. Коли мав хлопчина вісім літ, віддала його мама в якийсь конвікт до школи, де він десять літ добре учився, але мусив лиш тому додому вертатися, бо у пані Пульхерії починало все додолу хилитися, бо хвилями не вистарчував гріш для порядного виховання панича Леоніда.
Саме в той час, коли панич Леонід додому вернув, почало межи паном Стефчиком і вдовою Пульхерією холодочком повівати. Чому відвернувся пан Стефко від двора доброї Пульхерії? Сусіди межи собою говорили, що і пшеничний хліб з часом переїдається, що чоловік знов до разового вертаєтьея, що і мошонка пана Стефка гаразді протерлася; добачив і він, що згодом і керницю можна вичерпати. Видно було, що сонечко пані Пульхерії к заходу клонилося і що густі чорні хмари почали його заслоняти.
Зразу було в дворі доволі гіркого плачу, в очах пані Пульхерії сльози не висихали; стара служанка Замфіра пусто і дурно для тої клятущої мігрені той їдкий хрін терла; против сеї тяжкої хороби був лиш один лік... пан Стефко! Але його тепер і чотирма водами до пані Пульхерії не притягнув би. Час - се один лік для розчарувань серця, для того тріскучого жалю сумуючої душі, котру погорда і зневага на хрест розп’яли і прокляттям цілого світа притьмили. Зразу кляла і нарікала пані Пульхерія на невірного пана Стефка; та по якімсь часі погодилась з долею.
– Все обман, все мрія, все суєта! – говорила. – Він мене, той вражий син, до крайнього упадку допровадив, він мене дотла знищив!...
Щиру правду вона говорила. Щоби перед паном Стефком з-панська показатися, його до серця мов шпилькою пришпилити, треба було його лакітками кормити і чужими винами поїти, такими видатками до його серця міст мостити. Таку штуку удасть надовго хіба сам чорт; отже треба було не одно перед часом марнувати, за безцінь продавати, бо не спадали з неба, як дощ, град і сніг, ті дорогі строї, шовки, оксамити, страви і вина. 
Двір почав пусткою воняти. З цілої дідизни, із значного маєтку лишилися лиш окрушини: старий похилий дім і сад, де колись по альтанах співи розлягалися, де славні цигани дзвінко вигравали, що аж парк цілий лунав, де вужами стежки вилися, де по ружарнях пишноцвіти красувалися, там тепер тяжкий сум розстелився, що жалься, милий Боже; не раз було трудно і того насущного хліба роздобути. 
З кілька років ще держалась пані Пульхерія на верху води, човном її були срібні посудини, дорогі футра і всякі клейноди; але коли і се пішло хибкою дорогою до пана орендатора, то вже годі було слабий дірявий човен на диких розбішених филях удержати. Крутився він ще якийсь час на грізних вирах, а потім безслідно пірнув на глибоке дно безвихідної гибелі і заглади.
Крайня нужда і упадок, хмарні, темні дні загостили в опустілий і осиротілий двір пані Пульхерії; де колись гулянки і сваволя шуміли, там тепер чорна година настала...
При стародавній кафлевій печі, по котрій зелені когутики і ящірки пестріли, (в зимі се діялося) сиділа у старім фотелі пані Пульхерія, похожа на дряхлу стару руїну. Матерія домового сарафана давно зблідла, місцями висоталася; звисав він, як той старинний хітон, безчисленними фальбанами [складками]. Температура ізби подобала на волосочок на ту, яка панувала в кімнаті пана Олімпія, а надворі був такий незносний мороз, крига близької ріки так тріщала, мовби у самопали-гармати стріляли. На хорошім носику пані Пульхерії кульбачилися окуляри, у руках держала вона малий молитвословець в золотім переплеті і читала пошептом «молитви на сон грядущій».
В послідніх часах часто молилась пані Пульхерія до Господа Бога; доповняла то, що попередніми літами занедбувала. Коли переставала читати, то сягала пучками до золотої табакерки, щоб чорним порошком слабі нерви покріпити.
Коли пчихала, то окуляри часто спадали на землю, а старий котисько, що на колінах дрімав, з переляку як сатана схоплювався і несамовито втікав до кухні.
– Гей, гей, все минулось! – роздавався по кімнаті тяжким болем роздертий голос. – Було, коли я пчихала – тоді табаки я ще не уживала – то він, невірний, як Vivat крикне, то аж ізба лунала; а тепер круг мене гробна тишина, безлюдна пустиня! Гу, зі студені на цілім тілі дрожу! Боже милостивий, безрадної старості я діждалася! О лукава, тяжка недоле!
З тяжкою бідою двигнулася з крісла; гостець ломив, лупав, тер її кості. Карає Бог старі кості за гріхи молодості...
– Жалься, милий Боже, вік минув, як не був; бідувала я... Тррр, зимна я, як мертвий труп! Леоніде, Леоніде, натопи-но в печі, студінь мені душу з тіла пре! Скоро, скоро, мій сину єдиний!
В ізбу вступив панич Леонід. Ніс він на руці оберемок ялових трісок, відбиваючи з ніг примерзлий сніг.
– Тут в ізбі пів-біди-лиха, – промовив дрожачими від морозу устами, – але на дворі такий тріскучий мороз, така скажена заверуха, що хрань Господи від такої грізної години кождого грішного чоловіка! З плотів і парканів і сліду не лишилося, зі старої шопи лиш дубові стовпи видніються! При таких морозах без палива прийдеться Богу душу віддати...
– Що, парканів уже нема?
– Давно вже їх нема! Все круг двора пустинею здається...
– О старосте, не радосте! Леоніде мій єдиний, пали, рубай, кавалкуй все, що лиш горить! Таже не схочеш, щоби твоя добра, запопадна мамаша у своїм дворі замерзла! – так говорила крізь сльози, цілуючи єдиного сина, пані Пульхерія.
Панич Леонід наложив у грубу мокрих трісок і почав устами як циганським міхом вогонь роздувати. Від диму йому очі аж посоловіли. Мамаша на всі заставки так розкашлялася, що-сь думав, тут-тут кінець з нею. Згодом розгорівся вогонь і вона утимомирилася.
– Синку мій дорогий! – почала знов, тяжко зітхаючи, пані Пульхерія. – Коли би я тебе не мала, то давно не стало б мене на світі. Ти моя вся надія, моя одна ціпка підпора! Шануй мене, не допускай, щоб я марно загибла! Знай, мій сердечний, що я тебе над все любила, над тобою розбивалася, над твоєю колискою не одну нічку безсонно провела! Ходи ближче, нехай тебе до матерного серця пригорну! – І почала його так до груди пригортати, що кождий, се бачу чи, думав би: отся взірцева мама, мов та римлянка Корнелія, любить як свою душу єдиного рідного сина...
Панич Леонід мав тоді 26 років, був гарним, рослим, лагідним молодцем із сальоновими рухами і досить просвічений, чим другий син тої простацької шляхти похвалитися не міг. Говорив він не лиш краєвими язиками, но несогірше і по-французьки. В інших обставинах був би з нього виробився взірцевий, на чорну долю підданого хлібороба не забуваючий дідич. Літа, які він у школах прожив, не минули для нього пусто: він і Бога боявся і людей шанував і пустих доріг як огню сокотився; одним його непростимим гріхом було, що не докінчивши вищої школи, мусив свій вік збувати межи брусоватими людьми.
Він поважав свою любу мамашу, хотяй через її похоти і склін до марнотратства терпів всякі недостатки. Терпеливо зносив він всю тут нужду і без кінця журився, щоб його дорога мати не зазнала гострого колючого терня чорних днів. Але що діяти? Непрошено загостили ті чорні дні у панський двір і, як скажені води, все крили своїм густим намулом. Кричи до неба, від цілковитої заглади нема спасення! Настала безвихідна, крайня нужда і біда у похилім, запустілім дворі пані Пульхерії.
– Холод таки душу з тіла пре! – викрикнула вона дрожачим голосом, коли перестала сина голубити і він вдячно її руку уцілував.
– Холод, мамо дорога, холодом, – сказав Леонід, тяжко зітхнувши – але той неумолимий, докучливий голод чоловіка таки з ніг валить! Мені в очах пожовкло і в голові аж моторошно стає... Крива Замфіра з села голіруч вернула, ніхто і миски муки позичити не хоче, всі її від порога лихим словом відганяли...
– О невідрадна моя старосте! Дочекалась добра, від якого нехай Господь Бог хоронить і злющого ворога! Люде гірші від дикої звірюки, і пригорщі муки тобі не повірять! Що ж казав Іцко?
– Що більше на борг і крихточки не дасть... Казав, коли заліг принесе, то може наміркується, а коли ні, то у нього нема що шукати... Казав, що грошей не крав, щоб марно в наших рунах пропадали...
– Дивись, який мені страх гонорний став, вражий шолудивий нехрист! Забув хитрун-дуригріш, як стояв з голою головою коло мого порога і перед ясновельможною панею удвоє згинався, а тепер і та скверна огида скоцофанилася і свій ніс до гори дре...
– Пошився гаразд у чуже добро, тепер нікого знати не хоче...
– Були гроші, були і розкоші, і жид тебе тоді поважав; а тепер і така паскуда тебе зневажав, залогів жадає... Звідки їх взяти? Де мої дорогі перстені, клейноди? Мої повози і сріблом ковані шори? Все в руках пейсатого хитруна! – говорила здавленим голосом пані Пульхерія.
– Мамо, вибачайте, – примітив стиха Леонід – ви виною, що та погань так тут у селі вкорінилася і з нас кеп робить! Думали ви, що вашому добру і маєткам кінця не буде... Все вичерпалося і настали злидні, о яких ви і поняття не мали! От прийдеться голодною смертю марно загибати... Повідає Замфіра, що не своїм голосом жидюга кричав: «Верніть мені моє мозелеве гріш, я готов віддати вам і зараз ваші фальшиві клейноди. Я все переплатив, ошукався, перстені просте бронз, а самоцвіти пусте скло. За таке сміття дав я свій кервавий піт! І сьогодні жалую, що я не слухав доброї ради моєї Сури»...
– Забрала клята жидова все золото і срібло, а тепер ще пискує і нарікає... О бодай на віки їх слід пропав! Злидні мене зі світа гонять! – витиснула над силу пані Пульхерія і сльози з очей густо котились на подолок.
– Не плач, не розбивайся, моя рідна! Плачем крайньої нужди не позбутися... Треба поважно роздумати, яким способом можна би нам вимотатися із сего прикрого положення...
– Сину мій єдиний! Буйне життя колись сими покоями кипіло; був тут колись солодкий пробуток; під марципанами і винами столи вдвоє згиналися, а тепер похилилося все з гори в долину... Брр... руки і ноги зі студені заціпли; жию, як найгірша жебрачка... Обридло мені таке бідолашне життя. Брр... як же мені зимно, як качан заклякла...
– Гниль лиш куриться, а грані нема! – сказав Леонід і засунув знов спорий жмут тих мокрих, нездалих трісок до груби.
– Передніми роками відай і дрова лучше горіли, тепер все на гірше перевелося... Зникли, навіки пропали мої гаразди і розкоші! – мовила жалісним і тремтячим голосим пані Пульхерія, сіла в крісло, підперла лівою рукою журливу голову і пірнула в глибоку задуму.
– Все тут переіначилося би, – перервала по довшій мовчанці ту незносну тишину хрипливим голосом, – і в тут темряву пробилися би проміні сонця, коли б ти мене, Леоніде, слухав і доброї, щирої ради твоєї зичливої мами ногами не толочив... Твоє виховання коштувало мене половину мого маєтку; що тобі забаглося, все я радо сповняла, ніякої жертви не страхалася; отже прийшла тепер пора і на тебе за все, як добра, лагідна дитина, віддячитися і не відтягати в крайній біді і нужді від мене твоєї помічної руки...
– Говори, сердечна мамо-зозуленько! Все зроблю, що захочеш, лиш про ню...
– Оженися з панною Клавдією!
– Лучше тут зараз загинути, ніж...
– Сину, не тручай від себе свого щастя! Панна Клавдія тобі під пару...
– Про ню я і чути не хочу! Вона від мене не лиш в літах старша, але вже більше женихів мала, ніж на моїх обох руках пальців...
– Ти мене твоєю впертістю небавом у могилу заженеш, мою безрадну старість непокорою зневажаєш...
– Мамо, пусте тобі в голову прийшло! Із сеї муки калача не буде...
– Де вона від тебе старша? А коли б і так було, що ж се тобі завадить? Не був твій покійний тато о 20 літ старшим від мене? Не жили ми щасливо? Не любилися, як пара воркітливих голубів? Добра душа покійник був, пером йому земля! Панна Клавдія уродлива особа, шляхетського роду, добрянечка, хоч до рани її прикладай, хоч на палець мотай, і маєтку у неї ласка Божа, обширні поля, шанований лісок, плекана худібка... Подружишся з нею, і все наше лихо під криги потало б, наші злидні мов за хмару пропали б... Роздумай, синку, слухай мене, банувати не будеш...
– Ні, моя рідна, сего не зроблю! Пощо мені золотих гір, коли вона мені не до вподоби, коли я з нею і одного дня не прожив би? Лучше піду у світ Божий, куди очі поведуть, чужим людям служити, лиш не згадуй мені про тут незносну особу... Не до видержання!
– Недоле моя гірка! Прийдеться ошаліти, прийдесь випити послідню краплю мого гіркого безрадного життя! Думала я з тебе потіхи діждатись, а ти мене в бездонний пролом глибше тручаєш, з бездоріжжя на прямий шлях завернути не гадаєш, мене живцем убиваєш...
Така розмова велася межи матерію і сином. Пані Пульхерія давно дослідила, що нема виходу, нема спасення для її схибленого життя. Хотіла вона, як той потопаючий, бритви хапатись, подружжям сина старечу торбу від себе відвернути; але необачний син затявся, про панну Клавдію і чути не хотів.
Панна Клавдія була колись хорошою свіжою дівчиною, але дівоча краса скоро як той цвіт марніє...
– Леоніде, не жени мене своїм завзятєм із сего світа! Ошукалася я в моїх наймиліших снах... рідна дитина до моєї домовини без милості гострі цвяхи кує...
– Не казав я вам, мамо: лучше мені тяжкий камінь до шиї прив’яжіть і стрімголов з моста в воду киньте, ніж...
– Ох, ох, лишенько ти моє тяжке і незносиме! У голові як у гамарні шумить і стукотить, ти мов гострою пилою моє бідне серце, серце твоєї щирої мамаші, на дві половини перетинаєш... Омліваю, умираю... Леоніде, на мої груди ти тяжкий великий камінь, ні, цілу скалу кладеш... Гину, минаюся... – говорила крізь плач пані Пульхерія і повалилася без пам’яті на диван.
– Мамашо, мамашо, зозуле моя сизокрила! – викрикнув судорожно, збиваючи об поли руками, панич Леонід і почав оцтом матір відтирати.
Стара крива Замфіра, бліда як стіна, почала як по мертвому голосити...
– Про милість Божу, рятуйте, добрі люди! Пані конають, гинуть, умирають! – кричала і заводила.
Не чув панич Леонід, що підчас сеї сцени на подвір’ї дзвінок відізвався і хтось батогом три рази луснув. Двері відчинилися.
– Добрий вечір, люба кумнатко, добрий вечір, Леоніде! – роздався чужий голос.
Леонід стрепенувся і оглянувся.
– То ви, вуяшку Олімпій? – відповів радісно гостеві, мов почув у собі свіжу силу.
– Вас до нас сам Господь надніс... Зімліла мама... Поможіть, рятуйте, про милість Божу!
– Бог з вами, люба кумнатко! – говорив Олімпій заціпенілими від морозу устами. – ІІротворіть ваші ясні оченята, промовте хоч одно словечко до мене, до вашого щирого свояка!
При сих словах зближився до зімлілої пані Пульхерії і діткнув її бліді щоки своїми закляклими, костистими руками.
Пані Пульхерія з остраху зворушилася, мовби гадина по її тварі поповзла.
– Що зі мною дієсь? Ах, Боже мій милостивий, та злюща мігрень мене зі світа гонить! – почала слабим голосом шептати, отвираючи очі.
– Бог з вами, Бог з вами, опам’ятайтесь! От і маєш, я до вас прибув в гостину, а ви...
Пульхерія двигнулася, засіла на диван і почала тяжко зітхати.
– Милий Олімпій, – говорила вона – лише вдовою щоб не жити на тім марнім світі! Гірка, невідрадна судьба!...
– Вірю, вірю! Тому і я на віки не женився, боявся подібної долі...
– Господи, за що Ти мене так тяжко покарав! – і пані Пульхерія почала так жалібно голосити, так гірко ридати, що ізба наповнилася жалощами і зітханнями.
– От і маєш! сльозами тебе, небораче, вітають! – говорив з докором пан Олімпій і вхопив за клямку від дверей. – Праіцайте, шкода мого труду і заходу! Я скляк, як кочан, а їм на сльози збирається...
– Олімпій, про милість Божу вернися, не задавай більше жалю, більше пекучого горя моєму роздертому серцю... Прошу, розгостися! – молила у дверях стоячого Олімпія пані Нульхерія.
– Отака мова мені до вподоби, а до сліз я не привик! Сльози мертвого не збудять, а живому не поможуть...
– Розгостися!
– Зараз, люба кумнатко! Треба до коней подивитися. Тяжка дорога, більше піхотою до вас я докарапався, ніж у санях сидів. Заметіль, фуфела так поперечну дорогу завіяла, що і знаку з неї нема. Блудом, так на здогад, ледве не ледве до села я доволікся, коні у снігу, як у піску, по саме черево бродили, отже зголодніли небожата, треба їх добре підфутрувати... – розводився журливо пан Олімпій і вийшов з кімнат.
– Клопоте мій гіркий, чим я його угощу? Для коней ні стайні, ні сіна, ні вівса! З такими гараздами лиш одуріти, остовпіти... Леоніде, сину мій дорогий, що нам тепер почати? – питалась пані Пульхерія панича Леоніда.
Сей лиш плечима стиснув і слова не процідив.
– Я з сорому під землю провалюся! Щоб він о нашій крайній нужді не догадався, треба дорогу пам’ятку, котру я, як око в голові, до сьогодні берегла, в жидівські нехарні руки заложити! – мовила дальше жалісно пані Пульхерія і кинулась, забувши на гостець, до комода, виняла з нього мале пуделочко, поцілувала його мов на вічне прощання і втиснула його в руки Леоніда.
– Тут, синку, мій послідний заліг, золотий... для мене дорогий хрестик, в нім рідкі самоцвіти горять, пам’ятка зі щасливих часів! Біжи щодуху до того клятого Іцка, роздобудь гроша, бо без нього можемо такої гидкої обмові набратися, що хіба на другім світі очистимося. Живо звивайся, пристарай всього, що треба, вина, чаю, араку, цукру! Скоч по м’ясо, до пекаря, і два-три каплуники не завадять, приведи старого двірського кухаря Михайла, бо наша стара кулява Замфіра не здужає се все, як лад, приготовити. Махай, хлопче, бо вже і так пізня пора! – молила пані Пульхерія сина Леоніда.
Сей стояв перед нею, як статуя, і роздумував, як в сю погану непогоду і плюту без теплого кожуха з’орудувати матерній наказ.
– Не журись, матінко, – сказав вкінці, – зараз всього пристараю! – закинув якесь лахміття на плечі і зник з ізби задніми дверми, щоби чимскорше вибавити маму з прикрого положення.
Пані Пульхерія лишилася сама в кімнаті. Доложивши в грубу мокрих трісок і хворосту, сотнулася сама до кухні, де Замфіра зі студені і голоду зубами дзвонила, і почала їй щось в ухо шептати.
– Розкладай вогонь, лише скоренько! – далось чути.
– Дров нема!
– Пали, що подиблеш, і той старий, похилий ясеновий стіл, що в хоромах пусто місце занимає! Дивись, щоб вогонь горів! Зараз верне панич з двірським кухарем...
– Гаразд! – замітила рівнодушно Замфіра, дряхлий остаток живого інвентаря по покійнім Нарцизі; кинулась пильно до печи і що їй в руки попало, поломані крісла, дошки зі старого розбитого тапчана, все клала перед піч і розкладала вогонь.
Пані Пульхерія вернула до свого покою. Тут наділа білий чистий чіпок, волос гребенем пригладила, синій, ще людяний сарафан убрала, твар якимось лихом намазала і наскорі так прибриндилася, що можна було думати, що се не пані Пульхерія, котра бліда як крейда на дивані без пам’яті лежала, але якась друга особа.
Вернув з надвір’я в ізбу пан Олімпій, приложив сціпенілі руки до печі і переконавшися, що в ній нема тепла і годі чоловікові розігрітися, видобув свою люльку, наложив тютюну, викресав огню, вложив руки в кишені і став проходжуватися кімнатою.
– Як же вам поводиться, моя люба кумнатко? – почав випитувати паню Пульхерію.
Називав він паню Пульхерію кумнаткою, бо був якимось свояком покійного Нарциза, от яв то кажуть: десятим колом в плоті. Пан Олімпій мав уже таку вдачу: хто йому був до лиця, хто його угощав, тому він доводив покровенство з діда-прадіда. Тому не пусто люде прозвали його «громадським вуйком».
– Як видко, незгірше вам поводиться! – продовжав він по хвилі свою бесіду.
– Гаразд, славити Господа! Правда, не жиється так, як колись, але і за се треба Господеві дякувати! – відповіла пані Пульхерія. – А коло вас що чувати, як жиється?
– Незгірше, я ще не просив ласкавого хліба від людей. Правда, що минулися ті роки, що розпирали боки, а вражого крейцара дуже тяжко тепер роздобути... Правда, щира правда, за наших часів і хліб родився і пошестей не було і зливи не мулили так часто людської праці... Відай Господь Бог людей за гріхи карає...
Добре знав пан Олімпій нужденні, безвихідні обставини пані Пульхерії, а і вона все точно знала о гараздах і достатках пана Олімпія; але одне другому не хотіло тої крайньої нужди і бідноти відкрити. Сего не допускала їх панська, шляхетська натура.
– На світі мало добра! – продовжав Олімпій свою розмову. – Люди як мухи мруть, святий братній супокій у ворохобні переміняється, по цілім світі неспокій народів і супротивлення против усіх державних порядків і законів, люди і на Бога позабували і жиють у скверних беззаконіях содомлян... Минулися щасливі, мирні, тихі часи...
– Минулися і більше ніколи не вернуться! – примітила з жалем пані Пульхерія. – Пам’ятаєш, Олімпій, як тут колись утіха шуміла, як тут від циганської музики і співів двір розлягався?
– Та де ні, дорога кумнатко! Не обійшлась без мене у сім дворі ні забава ні іменини ні який-небудь случай до веселості і буйного життя. Ті ласощі, ті чужі вина тяжко забути! Жилося тут колись буйно і гойно; чоловік у безжурності і буйності думав собі: сему блаженству кінця не буде! Пам’ятні часи на віки пропали, минули, мов не були: в серці лишилося розчарування і гола пустка...
Довго провадили вони подібну розмову, та о своїй біді і нужді не згадували ні одним словом, хотяй крізь їх знеможений голос пробивалася їх цілковита заглада і упадок. Їх жива розмова і згадки минувших щасливих часів голосно вістили, що вони зійшли на вербові дрова і на телячий кожух; одно варта було вісімнадцять, а друге без двох двадцять.
Вступив в ізбу панич Леонід. Всі його черти повідали, що він все так з’орудував, як йому казали.
– Пристарав я, вуяшку, для ваших коней сіна і вівса! – говорив, скидаючи з плечей стару, молями знищену шубу.
– Спасибіг, хлопче! Колись може і я тобі віддячуся! – відповів йому пан Олімпій і хотів ще щось додати, але пані Пульхерія перервала його бесіду.
– Синку, вже пора милого гостя по нашому стародавньому звичаю угостити! – сказала.
– Здало би ся... студінь душу з тіла вигонить! – голосив пан Олімпій. – На дворі аж скалки поперед очі летять, мороз аж кості ломить; бігме, здалося би покріплення, про мене – якого-небудь сорта. Змилуйся, козаче, душа отамана на ниточці висить!
– Звивайся, синку, дивись, як пан Олімпій від студені посинів! – молила пані Пульхерія.
Леонід метнувся скоро до кухні, приніс самовар, наповнений водою, розпалив вугля і небаром була кип’ячка готова. Вже і блищала у шліфованих вищерблених склянках гербата, а з неї підносилася кімнатою густа пара.
– Нехай собі сніговиця лютує і скаженіє, кілько воля; тепер мені при теплім чайку і кров розігріється і душа з мертвоти до живого життя воскресне! – говорив утішно пан Олімпій і зближався, протираючи зимні руки, до благословенного стола.
Небавом стара кулява Замфіра застелила стіл, а коли появилися на довгих полумисках два печені каплуники з салатою і здорова фляшка з горівкою, то пан Олімпій аж під боки взявся, як кочерга висторцувався, з’іжений вус пригладив і цілуючи пані Пульхерії обі руці, здіймав доматорку лесними словами під саме небо.
Довго, по панському звичаю, сиділи вони при вечері, а коли око пана Олімпія догляділо товсту карафку з вином, то він так розбалакався, такими солодкими словами круг себе метав, що приходилося думати: сей чоловік зроду лиха не дізнав, чоловік веселої дотепної вдачі жиє собі безжурно. От... пан шляхтич з повною мошонкою...
По вечері засіла на диван пані Пульхерія, коло неї усів пан Олімпій, вона з табакеркою, він з люлькою в руках.
– А що, Леоніде, чи довго тобі ще бурлакувати? – спитав Олімпій панича Леоніда. – Не сором так самітно на тім світі жити? Час уже і пора про щиру і любу дружину подумати! Є тих чорнобривок і білявок, того дівочого чуда-цвіту, доволі по світі! Хто рано одружиться, той вік не натужиться... До сивого волоса сидіти не будеш... Найлучша спілка чоловік та жінка! І тобі вже пора подружитися...
– Що я йому не наговорилася, подружжям голови не наклопоталася, він про женитьбу і чути, не хоче, свою рідну неньку своєю впертістю зі світа жене! Що з ним станеться, як я руки навкрест зложу, свої очі на віки замкну! – говорила протяжним, докірливим голосом пані Пульхерія. – Про милість Божу, скажи йому, милий Олімпій, нехай розуму набере!
– Бери, Леоніде, на розум! Чи може страхаєшся жіночого пола? Не бійсь, хлопче; біла риза не веде до пекла, але прямісінько до світлого раю. Леоніде, ти не сегоднішній молодець, тобі і зараз не сором під вінець! По тобі пізнаю, що ти лиш притаївся... ти прецінь любого місяця родився! Тьфу, пек з такими химерами, з таким нечуваним завзяттям!...
– Він мене, свою матір, так огірчив, що сказати не можу... Через нього сон очей моїх не береться, через нього...
– Ріж мене на дрібні кусні, матінко, утопи мене, – говорив з обуренням Леонід, – лиш про тут панну Клавдію мені не згадуй! Бо коли нею мені голову клопотатимеш, то бігме, що на себе руку наложу...
– Кого, кого вибрала тобі під пару твоя дорога мати? – перервав Олімпій слова Леоніда. – Що то за панна Клавдія?
– Панна Клавдія Н.! – толкувала пані Пульхерія.
Пан Олімпій з гнівом і бридом три рази на підлогу сплюнув, сильно ногою тупнув і почав про сю справу розводитись. Черти його вістили, що вони збочили з правої стежки і в мановець зайшли, на тернисту дорогу заблудили, що якась покуса до пані Пульхерії приступила і вона з її намові була готова рідну дитину запродати.
– Тьфу, пек! – викрикнув Олімпій. – А де вона Леонідові під пару? Я вже в літах, але до неї ніхто і ланцями мене не прикував би. То перестарілий цвіт! Коли я ще парубочив, вона вже під вінець рвалася, а тепер радо і старому подружжя не відмовила б: от як люде кажуть, для похилого плота і гнила вербова підпора увійде. Леоніде, стережись таких перецвілих русалок... непростимим гріхом такою огидою чесну душу занапастити!... Вона тепер лиш здатна печі пильнувати!
– От і маєш! Смутку мій тяжкий! Дякую за таку раду і пораду! – сказала нетерпеливо пані Пульхерія і піднялася з горестю і гнівом з дивана.
– Не гнівайтесь, кумнатко, я вам лиш щиру правду говорю і вам лиш добра желаю! Панна Клавдія не для вашого сина Леоніда...
– А чому се?
– Чому, се цілий світ добре знає! Я для нього вибрав таку ляльку, що і королевичеві з нею під вінець ступити б не сором! – сказав пан Олімпій і устами так сильно цмокнув, що не треба було іншого доводу, що йому не першина, в подібних справах перше слово говорити.
Пані Пульхерія з радості в руки сплесла, зиркнула кокетно до зеркала, граціозно поглянула на пана Олімпія, сіла знов на софку і положила біленьку, пухку руку на його ліве плече.
– Що кров, то не вода! – щебетнула радісним голосом. – Був ти колись щирим приятелем нашого дому і таким остався до нинішнього дня. Любий Леоніде, аж тепер протворився тобі світ райських чарів і земського щастя...
Не знав Леонід, як свою душевну радість об’явити. Як божевільний дервіш, почав кімнатою вертітися і несамовито дивним голосом горлати...
– Огсе мій правдивий спаситель, мій збавитель із сего кромішного ада! Вже кінець всім моїм терпіням і безрадним мукам!
– Мудра соломонська голово! – викрикнула Пульхерія і пригорнула до груди сухорлявого Олімпія так, що сей думав, що вже надійшла його послідня година.
– Кажу вам, кумнатко, таку козир-дівчину вибрав я для вашого сина, що... що... на ню як на образ дивитися! За наших часів не видав я таких красавиць, як вона...
– Олімпій, не говори таких дурниць! Я і сьогодні за мої принадні чари з панною не мінялась би... А що, не солодкі мої поцілуї? – і почала Олімпія до себе горнути і цілувати, що він аж остовпів і не знав, як позбутись тих обіймів і поцілуїв.
Згодом позбувся він сего сильного поліпа.
– Не за довгий час переконаєтесь, – почав говорити, зітхнувши глибоко – що я щиру правду говорив! Кажу вам, така пишненька краля-лялька, як гаєва рожа, а маєтку у неї ласка Божа...
– Чуєш, Леоніде? Тішся, дитино! – викрикнула радісно пані Пульхерія. – Голубку мій дорогий, скажи мені, де той чудовий ангел проживає, як зветься він? – питалася дальше цікавістю розжарена Пульхерія пана Олімпія.
З утоми кинулася у стародавний фотель. Бідний лиш жалібненько заскрипів, мов тяжко зітхнув.
– Вона, та чудова русалка-красавиця, не є цвіточкою з нашого поля! Вона далеко в чужім краю проживає і зветься панною Флорикою. Отут щирий її образ!
При сих словах вийняв з кишені жмут паперів і з них фотографію панни Флорики і подав її пані Пульхерії.
– Дівчина навдивовижу! Що на се скажеш, Леоніде? – спитала мама сина.
Панич Леонід так затопив очі в образку, заглядав, призирався, що аж засторопів.
– А що, паничику, не говорив я правди? – спитав його пан Олімпій.
– Та де така краля за мене піде! Вона другому щасливішому судилась, а не мені, збіднілому шляхтичеві! – мовив з жалем Леонід, не здіймаючи очей з любого образочка.
– Не журись, хлопче! Коби я здоров, до чого возьмуся, то як лад і закінчу... Твоїм ділом, тепер гарно, з-панська приладитися, і по двох неділях поїдемо на обзорини. Словом ручу, що вона буде твоя. Лиш не упадай духом і не трать відваги!...
– Я і зараз орлом-соколом до неї злетів би, але... але безвихідний клопіт мою душу мучить... Звідки того гроша роздобути і людську одежу собі справити? Моя вся одежина до нічого, виглядаю в ній, як послідній пройдисвіт-старцюга, як міський жебрачисько...
– То вже, Леоніде, не моє діло! – сказав на се рішучим голосом пан Олімпій. – Хто за таким рідким, золотим щастям гонить, тому не треба страхатись видатків! Одежа, удержання, подорож, гойне панське поступування, словом кожнісінький рух і крок без гроша неможливий, все зв’язане з великими видатками... Знаю я добре, що у вас грошей покладаних нема; знаю я добре, що до вас загостили кощава біда і докучливі недостатки; але коли треба гроша, то мусить його чоловік і з-під землі роздобути. Мама панни Флорики вдова, але, кажу вам, така багатирка, що червінчиками грається; отже треба і нам показатися, щоб не бачили, що приїхали на обзорини якісь світові вітрогони і що в їх кишенях вітер гуде...
– Правда, – говорила, глибоко зітхнувши, пані Пульхерія, – і ми під плотом не родилися і у нас колись шляхетно жилося; але тепер і нас так присіли клопоти і недостатки, що Бог знає, звідки того гроша роздобути, щоб Леоніда, як годиться, на сватьбу межи люди виправити...
– Треба постаратися, з-під землі вигребти, посліднє продати! – примітив рівнодушно пан Олімпій.
– Та нема вже і що! – шепнула до себе з болем пані Пульхерія. – Таже так, треба-треба!.. – додала голосніше.
– Безпечно, що треба Леоніда як куколку убрати! Таж не поїде до чесного дому на обзорини в подертій одежі і без крейцара в кишені, як який голодранець-старцюга...
– Олімпій, легко тобі говорити і радити... Все наше добро, весь наш маєток, вся наша дідизна давно на нічо звелася, давно в чужих жидівських руках; лиш сей старий запустілий двір, левада і сад нам остався, щоб нагадували мені лучші часи і серце гірким полином наповняли... Все добро наче вода змила...
– Без гроша о подружжі Леоніда і не думати! Коли він припаде панні Флориці до вподоби, та наша гра виграна, бо поставить вона його на ноги. Спустіться на мене, я досвідчений чоловік, я вас клопоту позбавлю, все так складно замотаю, що світ буде дивуватися...
– Що робити! Треба буде і послідний кусничок землі продати...
– Нема іншого виходу...
До півночі тривала подібна розмова і нарада. Потім полягали всі спочивати. Кожде своє снило; пані Пульхерія о будучих розкошах і веселих забавах, пан Олімпій о своїх знатних доходах, а панич Леонід о гарячих поцілуях і щиросердечних обіймах панни Флорики.
Рано від’їхав пан Олімпій.
– Леоніде, за дві неділі до звидання! – кричав з саней. – За тиждень приїду, щоб ви, кумнатко, при продажу вашого двора і огорода порадника мали. Тимчасом говоріть з купцями!
||311 - 339.
3
Старий двір пані Пульхерії з садами і огородами продав, не довго роздумуючись, пан Олімпій Нафтулеві бородатому, котрого люди вже здавна прозвали людською п’явкою. Жид-хитрун виплатив все до посліднього крейцара, бо, бачите, круг двора його лани, що колись були панські, стелилися коверцем, бо знав добре, що він аж тепер в селі паном на цілу губу...
Пані Пульхерія зі старою служницею Замфірою перепровадилася з тяжким серцем в комірне. Тут вона ожидала спасення з женитьби многонадійного сина панича Леоніда.
Сему синові вручила щира журлива мама більшу половину грошей з продажі двора і повірила його вітцівській опіці пана Олімпія, котрий Богом і святими клявся, що заступить паничеві Леонідові і тата і маму і буде пильним сторожем повірених йому грошей. От повірила капусту козі... Поладнавши все, як треба, почав Олімпій свої далекосяглі наміри об’ясняти і вкінці освідчив Леонідові, що вже пора їм вибиратися в місто.
– Там ждуть нас всякі справи і орудки, а коли їх, як обрадимось, сповнимо, тоді нам готовитися до їзди за кордон...
На другий день утішно від’їхали наші аргонавти з села Р. і оперлися в городі в знакомій нам «кімнаті під когутиком».
За два дні не одно змінилося в тім спокійнім мешканню пана Олімпія. Вечорами не горіла вже на столі лоєва свічка, в грубі палахкотів весело огник з сухих дров, з нового вже стола щезла в безвісті зелена фляшка з горівкою, а її місце заняла статечна карафка з молдавським вином. Вже і ліжко новою капою застелене, підлога мита, сміття і бруду вже не добачиш. Очевидний поступ... лиш побажати добра панові Олімпієві.
Біля стола сидів він разом з паничем Леонідом, як дотепний учитель зі своїм недосвідним учеником. Дим з їх люльок клубами здіймався; з особлившим смаком пили вони ароматичне вино і закусували з апетитом булочку з кав’яром.
З паном Олімпієм зробилася така зміна, що трудно його пізнати. Сурдут як галочка чорний, такі самі панталони і камізелька, вус вивоскований на всі боки, рухи тіла і ціла постать, все то показувало, що пан Олімпій немов відродився, якось на панський крій закроївся. І жпденята, для котрих він вперед був пустою нулею, тепер знімали перед ним брудні ярмурки, низько перед ним кланялися і поздоровляли його кождого дня чемненько.
І з панича Леоніда зробився такий елегантний мужчина, що не сором йому і зараз впрост до самого Парижа поїхати. На що глянути, чи на його модну одежу, чи на його перстені і золотий годинник, чи на його як папір чисту біль, все-все вістило, що він від чола до п’яти шляхтич чистої крові. Все лежало на нім, як вилите, і сурдут і камізелька і краватка і струксові панталони, натягнені, як струна на скрипках, шкіряними штруплями. Густий його волос кучерями-повоями спадав по плечах, фаворити стали гладші, чепурніші; став він, кажу вам, салоновим кавалером, що подібного світами шукай. Таку переміну зробив гріш-чарівник, а виною її була панна Флорика, про котру лише снив, до котрої лиш думками злітав наш панич Леонід.
Нетерпеливо ждав він, коли вже раз побачить того ангела, але о їзді на обзорини пан Олімпій мов забув. Його занимало більше буйне, розпусне життя по місті. Жив він собі без рахунку і запроваджував панича Леоніда в якісь товариства, в яких він з роду-віку ще не бував. Гріш громадно з кишені котився, але назад уже не вертав. Вкінці прийшов і панич Леонід до переконання, що гойне та марнотратне життя, до якого його пан Олімпій як той скуситель намовляв, його до доброго кінця не доведе.
От і тому велася одного вечора така поважна розмова межи паничем Леонідом і паном Олімпієм.
– Чи довго нам так бездільно і неощадно жити, мій любий вуяшку? – спитав Леонід досадно пана Олімпія. – Я на таке не приїхав, щоби тяжко придбаний гріш марнувати і свою власну справу з дня на день відкладати!
– Не будь нетерплячкою! Не казав я тобі, що післанець ще із-за кордона не вернувся? – відповів йому різкою мовою пан Олімпій, висушивши до дна – не знаю, котрий – пугар з вином.
– Та чому той вражий післанець не вертає? Таж та вдова не живе за горами і морями! Чи може пішов він на другий світ, звідки ніхто вже не вертає?
– Може десь від’їхали, може нема їх дома, отже без відповіді не може вернути...
– Щоб такі видатки кат знав, а не я! Громадяться так страшно, що тебе заморока збирає. Коли ще якийсь час таке життя потриває, то можемо, нічого не з’орудувавши, з грішми навіки попращатися...
– Ха, ха, ха! – розреготався пан Олімпій. – Забаг панич з-панська жити і видатків жалує! Гуляйте, паничу, пустившися в танець...
– Бачу, що з тяжко роздобутого гроша і слід пропаде, а наше діло і на крок наперед не поступило...
– Молодий, дурний, недосвідний розум! Жалуєш може, що я тебе зі світом, з панами обзнакомив, тебе в товариство гойних бояр запровадив? Про мене було тобі там на селі як огірок у росолі киснути, на світ Божий не виглянути...
– Не жалую, милий вуяшку, але коли нагадаю собі минувшу ніч, то мені сьогодні мов мурашки по тілі лазять. Гріх непростимий тільки гроша марнотратити... І мошонка магната, а не моя бідолашна, на такі величезні видатки не вистачила б...
– Коли удасться мені тебе там подружити, то ти, як дука-воевода, червінцями будеш кидати! Скажи мені, чи ти там на селі в лучших товариствах проживав? Що за хосен з того Іцка або Мошка, або з тої простакуватої шляхти? Ти повинен собі за гонор мати, що з такими панами при однім столі сидиш...
– Про таких велебних панів я вже не одно чув; щоб вони гойністю величались, я того не пізнав. Хто вино заплатив? Може вони? А пити уміють, що чоловіка аж ляк збирає; а ще лучші від них ті дві безстидні панни, котрі кождому безлично набивалися. Панська компанія, нема що казати! Подібної нема в нашім селі. А ті пани, щоб їм Господь гріхів не простив, бо їх душа як та смола чорна, таки чоловікові з мошонки при картах послідний гріш видирають, ошуканством і шахрайством лише жиють і зріють для Іванової хати [тюрми]. Ні, ні в таку чесну компанію, межи таких битих картярів-шулерів, межи такі нечемні пустоцвітні дівчата мене вже ніхто і воловодом не затягне!
– От і діждався я вдяки! За моє жито ще мене бито! Веду його межи люди, а він, дивись, якої піє! Чіпається честі гонорних панів і панянок...
– Їх честь давно зі світом попрощалася! Такі негідники і на песій вулиці ростуть!
– Не надіявся я такої вдяки від тебе! Коли так, то наші дороги розходяться... Бувай мені здоров! – сказав гнівно пан Олімпій, надів на себе кожух і поплентався до міста.
На дворі було вже темно.
Довго думав Леонід над своїм прикрим положенням, вкінці вийняв мошонку і почав числити, що в ній було... Та пізнати було по плечах, котрими в-одно стискав, що кінці докупи не сходилися.
– Коби до завтрішної днини діждати, – шепнув, простершися на софі, – прямісінько додому вертаю. В тім пеклі хіба чорт видержав би, а не я...
І неборачисько заклопотаний заснув твердим сном.
Коли прокинувся, побачив перед собою пана Олімпія, котрий курив люльку і густим, гидко вонючим димом наповнив всю кімнату.
– Що, паничику, ти ще не поїхав додому? – спитав Леоніда хрипливим голосом пан Олімпій.
– От зараз почну збиратися...
– Коли ти на те напосівся, то я не бороню; але роздумай, що чиниш, жалувати будеш! – відповів пан Олімпій. – Що за гучна гулятика сеї ночі була! Як вода, розливався шампан, від вистрілів корків мені і тепер в ухах дзвенить, сміхам і співам кінця не було... Шкода, хлопче, що ти дома лишився! Знай, що таке не лучається кождого дня!
– Такі товариства не для моєї кишені! Вони пожирають більше, ніж чоловік видати може, доводять його до цілковитого знищення, гонять його в бездонну западню. Вже сьогодні, от зараз вертаю додому... Таке життя мені обридло; волю разовий хліб їсті, ніж дихати задушливим воздухом такої мерзкої Содоми. Бідна мама послідний дорогий кусень землі продала!... Ви обіцяли поїхати зі мною на обзорини, а тимчасом я тут уже дві неділі дурно і пусто сиджу і дорогий гріш марную... Коли про се моя матінка довідається, то з розчарування на місці умре... Ви даного слова не додержали, нас знищили, зруйнували, нас на поталу і сміх людський виставили...
– Тьфу та пек! Хто, я вас знищив? Хрестіться! Ось маєш, за твоє добре серце вони в тебе каменем! Чи се не чудасія? Про таке і баба в казці не повідає... Чи не встид, чи се не ганьба, на доброго вуйка такі клевети сплітати?
На часок затихла різка розмова. Леонід почав збиратися, свою одежу в куфер складати, до від’їзду ладився...
– Слухай, хлопче! Бігме, що я не надіявся діждати від тебе такої невдячності... Я тобі лиш добра бажаю! – говорив Олімпій.
– Хто, я невдячний?
– Ти, ти! Пощо тобі додому збиратись? Післанець, як я в вечір довідався, вже вернув і приніс вістку, що всі радо милих гостей ожидають. Тут і наші пашпорти. З гіркою бідою вистарався я їх в магістраті... Сю справу треба було вином намочити, бо тут уже з давних-давен така установа... Хочеш щось осягнути, то плати і масти, небораче!... Лагодься в дорогу! По обіді від’їдемо, а коли Бог допоможе, то завтра вечором побачиш панну Флорику...
– Їдьмо, дорогий вуяшку! – утішно викрикнув Леонід і пригорнув з оживленим чуттям Олімпія до себе.
– Хлопче, не горни так сильно, – кричав Олімпій мов не своїм голосом, – бо душу з тіла випреш! Вона і так сьогодні мов на мотузочку висить.
Було з полудня. Перед «Когутиком» стояли панські сані і пара добрих коней. Небавом засіли в кожухах і шубах наші оба аргонавти, огнисті коні рушили і лиш дзвіночки вістили, в котру сторону мов вітер пімчали. Жиди, що вешталися дорогою, з подивом поглядали на них: не могли собі витолкувати сю дивну переміну сих пропащих голодранців. При кордоні їм звечоріло. Вони переночували у знакомого корчмаря, а на другий день під вечір зближалися сані до хутора важних операцій пана Олімпія.
Підчас подорожі давав Олімпій Леонідові всілякі інформації і поучення, що в голові бідолашного думки почали аж хороводом ходити.
– Дивися, щоб я через тебе сорому не набрався! – наказував він йому в-одпо. – Коли спитаються тебе про ваші обставини і маєтки, то кажи їм, що ви перші пани на все село.
Собаки на оборі заскиглили, брама заскрипіла, а сані оперлися перед двором. Кімнатами мигало світло, двері хором відчинились, служанка запросила гостей привітливим голосом до покою. Гості розгостилися і проходжувалися по світлиці, подивляли взірцевий порядок і достаток. Всюди стелились хороші пестрі турецькі дивани, гафтовані подушки сягали аж до сволоків, в закутині перед іконою Пречистої горіла лампада, а в політированім замиснику під склом стояла рядом срібна посуда: миски, фарфурки, таці і панські пугарі та карафки.
Куда же наші аргонавти заїхали? До закордонного села К., на хутір багатої вдови Маріори. Пані Маріора повдовіла молодою; із п’яти діточок осталася їй лиш наймолодша дочка Флорика, бо інші малими поумирали на якусь превражу задавку. Вдова Маріора була собі така запопадна, така працьовита, така роботяща, що її господарство з дня на день, як тісто на дріжджах, росло і множилося. Лучила вона лан до лану, громадила гріш до гроша; що в руку візьме, все їй щаститься. Не страхалась вона чорних днів і знала добре гріш шанувати.
Її покійник, коли би встав з гробу, то не пізнав би своєї дідизни. До неї належав тепер той великий рибний став з млином. Господи, що там за великі коропи кохалися, що за щупаки гралися, а з млинського питлю така мука виходила, що не сором кождого дня паску печи. Маріора придбала і лісок, що горбом густою щіткою стелився, і той город з виноградом, з котрого що осені вона з кільканадцять анталів наповняла зеленим пахучим молдавським вином. 
Старий двір, у котрім покійник зі світом попрощався, служив для мешкання челяді; недалеко від нього здіймався другий новий, обширніший. Пощезали і старі господарські будинки; нові стрійні здалека мережали двір вінцем. За двором ріс, як байрак, широкий густий сад. Що там за рідкі щепи були! Яблука домниські і маршанські, грушки як цукор солодкі, горіхи волоські і сливи, великі як смоквини.
Се все чудо довела до ладу роботяща і ощадна вдова Маріора.
– Тоді нам спочивати, коли мемо у гробі лежати! – говорила вона не раз.
При тім труді не забувала вона про свою дитину, котру старалася добре виховати, особливо так, як закон Божий вимагає. Флорика не тратила літ по конвіктах і французьких інститутах; під проводом досвідної черниці Макрини вона училася не лише читати і писати, але і всіляких жіночих робіт.
– Хочу з моєї дитини діждатися господині, а не якоїсь гафтованої панни-ляльки! – так говорила часто вдова Маріора.
І чого бажала, того і діждалася.
Як же познакомився з вдовою Маріорою пан Олімпій? Чоловік, що цілому світові є свояком, дуже легко робить знакомства. Був він кілька разів у вдовинім дому; хитрунові не було трудно їй довесті, що з її покійним мужем був у близькім свояцтві. Вдова кождого разу тішилася його приїздом і через те, що він не був скупцем, не раз самітну розважав, різні новинки і брехоньки їй доносив, в її однакове життя пожадану зміну приносив, то вона його як доброго знакомого зносила і під своєю крівлею радо угощала. Вона не догадувалася, що він лиш тумана пускає і що кожде його слово не правдою, а брехнею пахне. Панні Флориці він не раз приобіцював з гарним царевичем на обзорини приїхати; отже сего дня оправдав він свою місію і прибув з царевичем на обзорини.
Нетерпеливо ходили наші молоді панове по кімнаті. Кождий з них рисував для себе окремі образи, кождий з них ожидав в найближчій хвилі рішучої розв’язки многоважної справи.
– Добрий вечір, пане Олімпій! – роздався по короткій хвилі в кімнаті голос.
З таким сердечним привітом вступила в кімнату присадкувата, кругленька і весела жінка в середних літах, а за нею ішла несмілим кроком молода, чорноброва, гнучка дівчина в самім розцвіті життя.
– Дай вам Боже здоровлячко, дорога пані Маріоро! – відповів з молодецькою веселістю пан Олімпій. – Чи здорові, чи веселі, чи раді гостям?
– За все славити Господа! Я здорова і лиха година нас обминає! – мовила вдова і засіла на диван.
– А як вам поводиться, панно Флорико? Давно я вас не бачив!.. Виглядаєте, як маєва квіточка, повна краси і чару! – говорив пан Олімпій до панни Флорики, хватив її пухку білу руку і заглядав в її чорні оченята. Здавалось, що дивиться жених на свою наречену.
– Як бачите, здорова! – відповіла несмілим голосом панна Флорика і сіла на диван близько коло матері.
– Маю честь, шановним паням представити мого свояка панича Леоніда Н.! – говорив пан Олімпій і сів на близьке крісло.
Панич Леонід, бачучи таку гарну дівчину, мов остовпів, в-одно руки тер, в-одно перед панною кланявся, але з уст і пари не випускав.
– Сердечно вас вітаємо! Просимо сідати, щоб рої сідали! – мовила привітливо вдова Маріора. – Чи ви на нас прогнівались, пане Олімпій? Півроку минуло, а від вас і чутки не було...
– Трудно від господарки відірватися, вона чоловіка до себе мов зелізним ланцом приковує... Господар є чорним рабом свого господарства, а що за хосен з поту і муки? Ніякий! Голодні роки настали; куди поглянеш, лиш недостатки і нужда...
На часок утихла розмова.
– Панну Флорику був би я не пізнав! – згодом-перегодом почав знов Олімпій. – Кажу вам, на диво розвилася, що аж нівроку!
– Так вам лише здається, пане Олімпій! – шепнула соромливо панна Флорика і рум’янець спалахнув всею твар’ю.
Подібна розмова велася між паном Олімпіем і вдовою Маріорою. Тимчасом паничеві Леонідові, що засів недалеко від панни Флорикн, бухнула кров як кип’ячка до голови; здавалось йому, що на грані сидить. Бідакові серце неспокійно билося, на чоло виступив піт густими краплями. В такім положенні він ніколи не був. Тихо сидів він, мов та німа риба, хіба що від часу до часу головою кивнув, або вуяшкові, коли йому кадило загасло, огню викресав; а се часто лучалось, бо сей сьогодні язиком трудну панщину збував.
Вдова Маріора, хотяй їй сорок п’ятий рочок минув, була жена веселої вдачі, середнього росту; рум’яна твар свідчила про повне здоров’я. Вона ніколи не величалася одежею: чорний сарафан крив її тіло, біла гафтована хустка її голову, чистий фартушок її подолок; все доводило, що любила скромність і приличність в одежи. Симпатична мова, тихий спокій всіх черт лица кождому говорили, що в серці сеї женщини пробували лише стародавня доброта і щирість; вона не знала ні лизунства ні зависті, вона спомагала убогих, давала кождому в клопотах добру раду, а всім домашнім добрий примір.
Дочку одиначку, панну Флорику, любила вона, як свою душу, і неустанно день і ніч благала у Господа Бога для неї щастя і долі. Для дочки вона на сім світі жила, для неї трудилася і господарила.
Панна Флорика мала вісімнадцять літ, дівчина в самім розцвіті, добре вихована, а багате віно вже роками стояло напоготові. Таке заманчиве дівча чарує серце кождого молодця і вливає в душу його далеко сягаючі благородні думки.
Пухкі форми гнучкого тіла панни Флорики покривала буденна рожева сукеночка; не видко було ні голих грудей ні ліктів. Мама не терпіла такого гидкого крою, котрий від французів і в наші сторони поволі заносився.
– Неприлична для дівчат – говорила вона – така погана мода! Для неї у нас ще рілля не виорана, поле облогом лежить..
В довгих косах панни Флорики красніла хризантина. Але і тої не треба було, бо панна Флорика була сама чудовим цвітом, повна блиску молодості, незвичайної краси і здоров’я. Гарна чорнобровка чистої крові; слабе перо не в силі відрисувати вірно всі ті дівочі чари, той симпатичний вираз лиця і тут милу гармонію членів тіла. Очі мала вона, як дві чорні черешні; коли ними на тебе зиркне, то гинь, серце, і пропадай! Личка як розцвілі рожі, а уста правдиві пахучі ягідки... Кажу вам, дівчина, як у лузі калина: гарна, жива як живе срібло, весела, як ясочка.
Довга була розмова межи вдовою і Олімпієм. Вкінці пані Маріора встала.
– Розбалакалась я, – мовила відходячи, – і на милих гостей цілком забула... З подорожі позамерзали... треба чимось застиглу кров розігріти...
– От бігме, що здалось би! Я зціп так, що душі в тілі не чую! – додав пан Олімпій і, не знати чому і пощо, таки слідом за доматоркою потікся в другу кімнату, от може тому, щоб там уже наперед заморити того гидкого і докучливого червака.
В кімнаті лишилися лише панна Флорика і панич Леонід, мовби нарочно, щоб ніхто не прислухався їх любим розмовам, щоб ніхто не стояв на перешкоді чарам райської розкоші і перелетові їх сердець до тихого раю щирої любові.
Довший час не відзивалися вони до себе.
– Господи, світе мій, яка хороша панна Флорика! – думав собі панич Леонід. – Один погляд її чаруючих очей на сто коней посадив би мене! Коли удасться мені подружитись з нею, то не буде щасливішого чоловіка на Божім світі, як я!
Ввінци почув він в собі смілість і відвагу і перервав прикру мовчанку...
– Простіть, панно Флорико, – сказав тихим голосом, – коли вас спитаю: не скучно вам тут на хуторі так самітно проживати?
– Ні! В неділю їдемо в сусіднє село, Богу помолитися, а і в будний день скука мене не чіпається; бо куди обернуся, всюди на здорові руки робота жде!... – прощебетала панна Флорика і почервоніла як маківка.
– Через довгу зиму треба чоловікові розірватись! Бували ви на яких забавах?
– Ні, в таких розривках я не находжу ніякої приємності. Вони не по моїй душі...
– Що чую? Дивно мені, що таку гарну панну, як ви, танці не тішать...
– До танців і гулянок я зроду наклону не мала, в таких забавах розкоші не знаходила і від них все відверталася. Вас се буде дивувати, але я кажу вам чисту правду. Все, що на таких забавах говориться, то по більшій часті лиш брехня і лукавство, а я таких людей на очі знесті не можу...
– Перед чарами такої дівчини, як ви, всі молодці поклони клали б, подібно як перед чудотворною іконою...
– З ваших слів пізнаю, що і ви, пане Леонід, до підхлібства привикли... Де можна звичайну дівчину з чудотворною іконою рівняти? Се гріх великий против закона Божого...
– Закоханий молодець не може так легко позбутись тої особи, котру обожає... Він рад лише з нею розмовляти, в її чаруючі оченята заглядати... Всі його мрії і надії вона лиш оживляє і золотом оправляє... для нього така істота чисте божество.
– Може воно так і діється, не знаю, але, як ви кажете, межи закоханими людьми. Я ще нікого не любила і за мною ще ні один мужчина з любові не минався; а скільки я тих підхлібних сододощей чула, то годі і почислити. Отже бачу, кілько правди в мужеських словах. Ще раз вам кажу, що я не знаходжу відради в таких забавах, таким повітрям дихати не можу. Мені приємніша сердечна розмова, і то тут межи стінами сего матерного скромного дому...
Пізнав панич Леонід, що не зумів ударити у відповідну струну, і замовк на хвилю, заклопотаний, яку розмову дальше розпочати. Аж побачив на стіні висячу гітару, головний і дуже важний інструмент того часу...
– Хто грає на гітарі? – спитав несміливо. – Хто на самоті проживає, для того сей інструмент щирий товаришем... Гітара своїми звуками проганяє тугу, в серці будить дрімучі чуття, наповняє душу радощами і розкішшю...
– Я граю, коли маю трохи вільного часу, от у неділю або свято яке. Так зі скуки і нудьги беру вряди-годц сей інструмент до рук...
– Я музику над все люблю! – промовив з запалом панич Леонід, скокнув до стіни, зняв гітару і подав її з віжливостію панні Флориці. – Прошу, будьте ласкаві що заграти!
– Дякую! – відповіла вона милим голосом. – Давно не мала я гітари в руках: що знала, все забула; навіть і тут тужливу мелодію про Гриця, котру в кождім домі грають і співають...
– Рідко подибати панну, що уміє на тім інструменті грати, щоби подібною мовою не звинялася! – сказав Леонід і вдарив рукою по всіх струнах.
Гітара зашуміла незносними дисонансами.
– Отеє доказ, що я довго в руках гітари не мала. Розстроїлися всі струни! – примітила панна Флорика.
– Сейчас настрою! – сказав услужливо Леонід і почав кілки крутити і струни строїти.
Згодом роздалося кілька милозвучних акордів.
– Пізнати майстра! – шепнула панна Флорика.
– Колись я незгірше грав та не одну похвалу з рожевих усточок чув, але тепер годі! Настрій моєї душі тужливий і сумовитий; годі мені ті живі, до серця промовляючі акорди видобути...
– Боже, як я тішуся, коли щось хорошого і нового почую. Чи умієте і заспівати? Ваш голос милий, та вже ваша мова здається давнім чаруючим співом...
– Колись співалося, але відколи панни на мене і подивитись не хочуть, то і спів відцурався мене, і я позабув всі пісні, якими я колись людип розважав і веселив. Коли б знайшлося на світі таке серце, котре єдналося би з моїм ніжним чуттям, то я і дещось собі пригадав би; але...
– Дивне ви собі уроїли! Пуста ваша розпука! Мужчина, як ви, не пропаде у світі, а легко щире серце для себе приєднає... Та же дівочого цвіту по всьому світу... Прошу, не відкажіть мені і заспівайте якусь пісеньку...
– Просьбі з таких солоденьких усточок годі відказати! – відповів панич Леонід.
Акорди забриніли і він почав співати:
}}Ти дівчино чорноброва, 
Ах, коби ти знала, 
Що очима ти з серденька 
Весь спокій украла!
Хлопцю, гожа чарівничко, 
Не дай пропадати! 
На сім світі, на тім світі 
Гріх тяжкий меш мати...
Подаруй му твою ручку, 
Твої чорні очі, 
Що так сяють, як зіроньки 
Темненької ночі!...
– Що за гарна пісенька, а спів таки душу пориває, відганяє всю тугу, жаль і розпуку. Рада б я знати, чи дівчина подарила хлопчину серце...
– Не знаю... Дівоче серце тайна велика!... Воно і примховате і на химерні вибаги багате, загадочне, його трудно відгадати... Сьогодні тобі прихильність об’явить, а завтра знов у твоє життя смертоносної отруї вливає...
– Гарна пісенька, нема що казати! Таких хороших я на віку ще не чула...
– Панно Флорико, прошу-благаю вас, також пісеньку заспівати, звуком вашого ангельського голосочка потішити моє безрадне серце! – молив, глибоко зітхнувши, панич Леонід.
– Співаю лиш прості стародавні пісні...
– Почути ваш голос, се для мене вже велика відрада! – говорив, дібравши відваги, панич Леонід. – Боже милостивий, сам не розберу, що зі мною діється... Тяготить якась вага на моїм серці... Виною всього мого внутрішнього розстрою і неспокою то ті вражі дівочі оченята... Вони мена своїм чаром віку позбавлять...
– Будьте ласкаві і розкажіть мені дещо ближчого про тут чарівничку з вражими очима! Де вона проживає, щоби перед її престолом поклін ударити? – молила панна Флорика панича Леоніда.
При тім поглянула на нього таким любим оком, що йому серце в груди сильно застукало! Здавалось йому, що воно тут-тут вискочить з груди і ударить поклін перед чарівницею Флорикою. Він через короткий час і слова не міг промовити, мовби йому хто гортанку зашморгнув; та згодом йому полегшало.
– Вперед заспівайте, а потім назву вам ту чарівницю! – почав говорити.
– Ні, вперед скажіть!
– Ні, не скажу, прошу вперед заспівати! – і подав панні Флориці гітару.
Знов зашуміли акорди, дрібні рожеві пальці легко понеслись по струнах і почувся дзвінкий сопран...
}}Соловію, чародію,
Що щебечеш в гаю,
На серденьку жаль і смуток
Я великий маю!...
Хлопець з чорними очима 
Не дає спокою, 
Ними він тяжку розпуку 
Влив у душу мою.
Я без нього вмиваюся 
Гіркою сльозою, 
Я без нього, як без роду, 
Круглов сиротою.
Заспівай му, соловію, 
В саді на калині, 
Щоб прилинув мій соколик 
До дівчини нині.
Бо без нього бідна в’яне, 
Як той цвіт на сонці, 
Сумно вік її минає, 
Як в чужій сторонці...
– Славно, панно Флорико! Голосочок, як срібний дзвіночок, м’ягкий, як оксаміт! Так співає людина, коли душа повна щастя! Справді співаєте-щебечете, як той соловій у калиновім гаю! – промовив зачудований панич Леонід, скочив як не свій з крісла і поцілував білу ручку панни Флорики.
Вона не відтягала руки і усміхнулась любо до нього, знак, що їх серця порозумілися, що акції пана Олімпія підскочили значно в гору..
– Рад би я знати, – спитав панич Леонід панну Флорику – чи доніс хлопцеві соловейко гаряче бажання дівоче?
– Не знаю, але, як вірний післанець, повинен був свою задачу точно сповнити! – відповіла, як роза спаленівши, панна Флорика.
– Щасливий хлопець! Коли б я таким був, то я з царями не мінявч би. Але мені подібна доля на віку не судилася...
– Чого вам хибує?
І знов поглянула на нього тими чорними очима... Здавалось йому, що вони до самого серця перебивались, в його душу поринали...
– Чого мені бракує? Щастя!... Відвертаєсь воно від мене, як від якого проклятого, наповняє мою душу лиш турботою і безнадійністю...
– Щастя не раз таке змінчиве, як мартова погода: і сонце світить і сніжницею мете! Молодому, як ви, паничеві світ отвертий...
І не докінчила своєї мові; на її устах голос мов завмер.
Панич Леонід зближився до дівчини і хотів щось говорити, але не міг, Бог знає чому, і одного слова промовити.
Давно проминули ті часи, коли до сердець гітара міст мостила і звуками будила в них чуття сердечної любові, лучила тих докупи, котрі зроду не знались. Таких чудес і див, які незначна гітара чинила, тепер і той великан-клавіцимбал не в силі учинити, щоби сторцаком ставився. Під пальцями панича Леоніда струни гітари знов віджили, рознеслись акорди і він солодким співом почав об’являти свою щиру безмірну любов до красавиці панни Флорики.
Гидка буденна проза перервала дроти телефону двох сердець, що любовію розгорілися. Відчинились двері від пекарні і в кімнату вступив, весело хитаючись, пан Олімпій. За ним легкою ступою йшла пані Маріора з тацею в руках, на котрій блистіла батарея фляшок і пугарів; за нею йшла стара служанка з закускою, виднілись книшики, шинка і інші ласощі.
Вибір вина і закуски був заслугою пана Олімпія. Він при таких нагодах був досвідним знатоком: знав він здавна, де в пивниці вдові лежали виборні бутельки, знав у спіжарні кождий куток і найлучший кусок. З вдоволення тер він собі сухі худі руки і засів за стіл, застелений білою як сні, скатертю, ласо як кіт позираючи то на ряд бутельок, то на смачні присмаки власного винаходу любої чепурної доматорки.
– Отсе мене тішить, – перервав хвилеву тишину, – що я милий звук гітари зачув! В моїх молодих літах і я по тих струнах бренькав! Гей-гей, все минулося, як милий сон літної ясної ночі... Панно Флорико, правда, що мій братанець не согірший грач і співак?
– Голос симпатичний і гра майстерська! – відповіла, почервонівши, панна Флорика.
– Славно, Леоніде! Похвали з таких уст ти ще зроду не чув! – мовив утішно пан Олімпій, поцілував руку доматорці і почав нетерпеливо наливати пугарі вином.
По вечері наші ще довго балакали і забавлялися, молодята на тему «щире кохання», а пан Олімпій своїми небилицями і жартами пані Маріорі з очей аж сльози добував.
Подібним способом проминуло їм вісім днів у дворі пані Маріори; прожили вони їх там, як у Бога за пазухою, як у раю за дверми. Вдові подобався панич Леонід, а панна Флорика вже без нього і дихнути не могла. Він був чепурненьким, добре вихованим кавалером із салоноввми, аристократичними манерами; з дня на день росла межи молодятами вірна любов, не могла їх більше розлучити ніяка сила. Вдова і Олімпій пізнали, що молодята порозумілись, і против подружжя не ставили ні найменшої перепони.
Про віно, про маєток Леонід не згадував і словом; він був вдоволений ніжним дівочим серцем, її чарівними очима і чорними бровами. Упорядкування тих справ і призначення пори на вінчання переняв на себе пан Олімпій, хитра і досвідна голова.
Леонід не раз чув, як Олімпій перед вдовою величав його маєток... от їхала хитра пташка по крутому шляху. Вдові не раз аж моторошно ставало і сердечна не виходила з замороки; але се Леоніда не обходило. Знав він дуже добре, що Олімпій доведе справу до доброго кінця.
По довгих нарадах уплескали і весілля, котре мало відбутися в неділю по Зелених святах.
Гарний мішок з червінцями вручила вдова панові Олімпієві. Осьмої днини від’їхали наші аргонавти з двора вдові Маріори, оба утішні, що їм удалась виправа, що без великого труду і заходу добули золоте руно.
Так закінчилися обзорини панича Леоніда.
||339 - 361.
4
Вернулися наші назад у город в стухлу, нездорову комірку «Під когутиком».
Вже під пору повороту з подорожі пан Олімпій морочив і клопотав іншими думками занятого панича Леоніда.
– А що, хлопче, не говорив я щирої правди? Дівчина, як пахуча квіточка в гаю, а маєтку ласка Божа! Господарства подібного годі й у нашої маючої шляхти вишукати; що лиш серце бажає, всього там подостатком. Ті всі маєтки - то заслуга запопадної вдови, господині Маріори, котра зі спадщини по покійнім мужу і макового зерна не запропастила, але пильно докладала зерно до зерна і придбала собі та рідній дочці гарний маєточок. Не думав я, що удасться тобі дівоче серце приклонити до себе, бо таких штучок тебе не учено; але твій лагідний норов і твоє добре виховання вигладили тобі до побіди дорогу і добра доля не клала тобі тернистих перепон на стежку твого життя, бо покохала тебе така краля, що і князеві під пару не сором...
– Але бо і мене за молодих літ ніхто довбнею в голову не бив... Умію і я заговорити, заспівати, вуяшку мій дорогий! Не такий я, щоби мною плоти підпирати!... Мій вусок, як у галочки крило чорне, а мої очі се правдива принада для хороших молодих дівчат... Може не виглядав я в моїй модній одежі, як син котрого-небудь значного аристократа? Може не зайняв я моїми панськими манерами цілу істоту молодої дівчини?
– Справді ти по-майстерськи відіграв свою роль і спрятно розвив замотаний клубок... Я готов на коліна перед тобою упасті і на весь голос викрикнути: славно, Леоніде, тебе Дух святий осінив, зух з тебе молодець, хоч куди!... Послухай-но! Мати панни Флорики подала мені при від’їзді отсей мішочок з червінцями... Казала мені, що тут битих голандських тисяча золотих монет!... Може стане, вашій нужді якось запобічи, буде звідки тобі і мамі на весілля як лад прибратись... Але знай, мій хлопче, що і я за мій труд, за мій захід числю на моє баришівне... бо коли б не я, то ти все бурлакував би і при твоїй мамі кулаки гриз би...
– Вуяшку! – мовив під впливом щастя і радості панич Леонід. – Дай вам, Боже, всього добра; я без вас і ваших знакомств пропав би безслідно в нашім жидівськім селі. Все моє щастя я лиш вам завдячую і тому маєте повне право жадати від мене відповідної нагороди. Всі ваші сумніви в сій справі – пуста полова; що чоловік чесно заробив, то йому і належиться...
– Твої замітки припали мені до серця, бо переконують мене, що ти пізнав, що ти лиш моїми заходами непохибно добився до певної пристані. Тому припадає мені десята часть тих гропей, які мені вдова Маріора вручила, значить сто червоних.
– Добре, вуяшку, я годжуся, бо я безслідно пропав би в бездоннім вирі недостатків і клопотів...
Знов бачимо пана Олімпія і панича Леоніда в малій кімнатці «Під когутиком». Там пан Олімпій все на інший лад перелицював: видко там і нову софку і нове ліжко і два нові вільхові крісла.
З близького готелю приніс слуга обід; гарна фляшка з молдавським вином стояла на столі, пан Олімпій доливав з неї пильно і кріпив свої сили, від превеликої надсади заупалі...
По обіді розпочали оба розмову.
– Вуяшку, що ж нам тепер чинити?
– Головним ділом тепер, твою маму відвідати, її про все повідомити, щоб і матернє серце твоїм щастям потішилося, щоб і вона на часочок позбулася тяжкого страдання душі. Тих 900 червінців передаш їй, щоб свою і твою гардеробу як треба обновила, бо треба заздалегідь і про весілля подумати і в приличнім світлі появитися перед чужими людьми. Не дай Господи, щоб вони що з ваших нужденних обставин покмітили, або від злісних підшептух зачули! Вони тоді з гидом відцуралися би вас, а твоє щастя безслідно провалилося би в глибоку прірву, і межи тобою а панною Флорикою протворився би бездонний залом, а тисячу червінчиків вертай, небоже, та звідки?... Хіба лиш святий знає! А тоді була би для вас невихідна біда, як тій рибі, що в сіті влізла і більше їй на волю не добутись. Завтра вранці від’їдемо оба до твоєї мами, щоби все як лад спорядити. Будете мене слухати, то вам все в нитку піде; а коли ні, то вибачайте, самі станете виною вашого бездолля і душевної муки.
– Вуяшку, ми без твоїх порад, без твоєї опіки пропадемо! Що скажеш, будемо робити... Молю тебе, доведи до доброго кінця розпочате діло... Без моєї золотої Флорики світ мені немилий!... – мовив здавленим голосом панич Леонід.
– Не журися! Якось то буде, коби я здоров і моя голова, котра дотепер не одно хитро замотала! Слухай лиш моєї ради, банувати не будеш! Скажеш мамі, що мені вдова Маріора за мій труд і захід власноручно передала десяту часть червінців. Що буду говорити, яку раду буду давати, то ти на все лиш потакуй!
– Вуяшку, твоєї ради, як сліпий плота, буду держатися! Хочеш, щоб я говорив, буду говорити; хочеш, щоб я мовчав, то з мене і ножем ніхто слова не добуде...
На другий день від’їхали наші в село Р., загорнені в шуби і футра, мов правдиві маючі дідичі-бояри.
Пані Пульхерія мешкала в хатчині підпанка-голоколінця Мігалакія Фрундзи, що ходив у чоботах, але за собою босими слідами писав. Були раз такі часи, коли і він як пан на подушках собі вивертався, але сьогодні спить він і на твердім кулаку; були часи, що він у мужика хліба не просив, тепер усе перемінилося, бо і собака у нього голодує. Наймив він пані Пульхерії свою хатчину на рік, а сам пійшов до мужика у комірне. В тій хатчині проживала пані Пульхерія і в клопотах збувала свої безрадні дні разом з Замфірою, тим живим інвентарем з добрих часів.
На малім подвір’ї почувся звук дзвінка. Якраз вискочили з саней два пани в шубах і футрах і скоро вступили в хатні хороми. Пані Пульхерія вийшла против гостей; її голова була обв’язана білою хусткою, знак, що мігрень знов мучила її.
Довго не пізнавала вона гостей.
– Бог би вас не простив! – викрикнула нараз, збивши докупи руками. – Я думала, що якісь дуки-воеводи відвідали мене, а то наші паничі, пан Олімпій і мій дорогий синок, панич Леонід, повбиралися як на обзорини до якоїсь боярської панни! Правдиві вельможі, трудно вас пізнати! Прошу до кімнати, розгостіться, розігрійтеся і розповіджте, як вам поводилося? Без вісточки від вас я тут миналася, рано і увечір вас визирала, вашого приїзду діждатися не могла... Тужила я за вами, як кругла сирота... Славити Господа, що ви вже прибули!
Замфіра з подивом позирала крізь двері на панича Леоніда; сама не довіряла, що то дійсно він. Так гарно прибраного, підстриженого і підголеного вона його давно не бачила... Такої зміни панича Леоніда не могла своїм умом розібрати.
Згодом розпочалася сердечна розмова.
– Як вам за границею поводилося? – спитала зацікавлена пані Пульхерія.
– Люба кумнаточко, так нам поводилося, як у Бога за дверми! Ваш син щасливий, заручився з панною Флорикою. Тепер припадає черга на нього, вам все до волосочка розповісти; почуєте, чи я одним словом се або те перехвалив! – мовив зі свідомістю побідника пан Олімпій.
– Мамашо дорога! – відповів з молодечим поривом і виразом правдивого вдоволення панич Леонід. – Нема на цілім світі, кажу тобі, подібної дівчини, повної чарів і розкошей, як панна Флорика. Та чудова краля згодилася стати моєю судженою, моїм дорогим, до смерті нерозлучним ангелом. Рідко кому на віку лучилося таке щастя! Уже думав я зі світом розійтися, до черців у монастир вступити, Богу душу записати; аж тут спасають мою загублену, пропащу душу ясні очі дівочі, котрим рівні на цілім світі не надибати. Таке сліпе щастя лиш мені нужденному і лихою судьбою тяжко покараному Господь призначив... Я аж тепер пізнав ціну життя, аж тепер знаю, що я не пуста одиниця, але що побіч мене хтось живе, що старається вивесті мене з тернистої дороги і неустанно о мені думає та гадає... Який же я тепер щасливий! А все те щастя завдячую отсему мому дорогому вуяшкові Олімпієві! Коли б не він, то я марно пропав би був межи сими прикрими обставинами і одна добра душа не була би за мною упімнулася...
– Славити Господа, – відповіла на се зворушеним голосом пані Пульхерія – що хоч раз до нашого берега щось доброго, щось принадного приплило!... Але, Леоніде, покажи мені доказ, що панна Флорика тебе справді полюбила і що вашому подружжю нічого не стоїть на заваді!
– О г тут і доказ, шановна кумнатко! – викрикнув з натиском пан Олімпій і положив на стіл вузлик з червінцями.
Брязк золота відігнав усі сумніви з серця пані Пульхерії.
– Що се за вузлик і що в нім? - спиталася по хвилі цікаво.
– Биті червінчики, се завдаток на віно Флорики. Вдова Маріора так любить свою дочку, що дала б за ню свою душу! Говорила нам, що весь її маєток лишиться Флориці і її мужеві, коли переконається, що будуть жити щасливо в згоді і любві!... – розводився пан Олімпій.
– А скільки там тих червінчиків?
– Тисяч нових битих! – відповів панич Леонід. – Сто вручила вдова Маріора з самого початку панові Олімпієві зі словами: «Се за ваш труд і захід!», а решту подала в мої руки...
– Треба переконатися, – сказала по хвилі пані Пульхерія, не здіймаючи очей з вузлика з золотом, – чи є тут тих дев’ятьсот червінчиків і чи всі щиро-золоті!
По сій мові почали всі троє числити червінці та складати в купки і переконалися в короткім часі, що все було в найлучшім порядку; що і одного шеляга не бракувало.
– Аж тепер вірю, – додала Пульхерія – що вам свадьба удалася, що мій син не бурлакою, а многонадійним женихом! Здалося би справу тую могоричем запечатати, бо без нього подружжя щастям не увінчається...
По сих словах вийшла вдоволена до кухні. Незабавом стара кулява Замфіра шмигнула попід вікна в село.
– Сей гріш належить до віна панича Леоніда! – почав знов пан Олімпій. – Треба з ним ощадно обходитися, бо червінчики круглі, скоро в безвісті покотяться і ніколи назад не повернуть! З них, кумнатко, справите собі і синові все, що до весілля потрібне, але сохрань Господи, без рахуби їх марнотратити! За кождий зламаний крейцар треба буде колись рахунок здати, а се власне клопоче і мучить мою душу...
– Дивись, дивись, який з нього ощадний господар вилущився! – сказала з очевидним невдоволенням пані Пульхерія. – Накидується коза огородникам!... Коло нього і пустий крейцар не загрівся, а тепер він других розуму учить!... Гидкі часи настали: яйце учить курку розуму... 
При тих гострих словах пані Пульхерії чоло пана Олімпія злорадно морщилося, уста його в-одно тремтіли, з очей сипались кругом іскри гніву, худощава жовта твар стала біла, як крейда.
– Платять тобі, небораче Олімпію, за твої заходи невдякою, за хліб мечуть в тебе каменем! – роздався обурений голос пана Олімпія. – Простіть мені, кумнатко, мою відвагу, що я подав вам добру раду! Але на то коня кують, щоб не спотикався; маєтки, котрими і греблю можна би гатити, безслідно губляться, коли чоловік бэз розуму в болото їх кидає... А коли моя порада вас діткнула, то вибачайте і бувайте здорові! Більше у ваші справи мішатися не буду... Межи нами розрив готовий!
При сих словах Олімпій схопився і почав збиратися в дорогу.
Таке обурення пана Олімпія перебігло морозом ціле тіло пані Пульхерії; здавалося їй, що її хтось холодною водою облив. А паничеві Леонідові, під натиском такої грози, привиділось, що лишиться загубленою душею в сій пітьмі домашної бідноти і тісноти...
– Вуяшку, – викрикнув він несамовито, – не лишайте мене без вашої помочі!... Будьте і на дальше нашим щирим провідником!... Ми без вашої ради, як камінь у воді, пропадемо!... Лишіться, на милість Божу вас прошу!...
– Про мене, лише слухайте моєї ради!... Я вам лиш добра бажаю! – сказав погідніше Олімпій, скинув з плечий футро і знову засів на канапу.
– Яка з тебе гарячка! – рекла, перепрошуючи його, пані Пульхерія. – Палкий, зараз вибухає як стрільний порох! Я думала, що безталанне життя зі своїми обманами і розчаруваннями притерло тобі роги... де там! Кожде нелесне слово бурить твою шляхетську кров і підпалює твою душу, як мала іскра суху губку! Не треба прецінь кожде слово на кантар брати, коли журбою, клопотом і лихом збентежена жона скаже без розсудку яке слово... Від сьогодні не скажу тобі більше докірливого слова; не хочу, щоби знов бурилась твоя кров... Не хочу, щоб ти, наш свояк, відтягався від нас, щоби нам зла бажав і на нас ворогував... Але вернімося до нашого діла! Хочу знати, коли має відбутися весілля...
– В тиждень по Зелених святах, – відповів Олімпій – отже досить часу, вам, як годиться, приготовитися і все упорядкувати! Пані Маріора говорила, що гойне весілля справить, отже і ми повинні показати, що і ми не послідний кіл у плоті, що і ми пани і ніколи на ослонах не сиділи... Знай, Леоніде, що тобі до весілля треба ще раз панну Флорику відвідати, щоб не думала, що твоя любов до неї остигла і її образ у твоїй души затерся. Дивись, щоб коло Великодня був ти готов!...
– Не журися, вуяшку, я готов і зараз до моєї кралі поїхати! – відповів з одушевленням панич Леонід.
– Леоніде, я тебе не пізнаю! – мовила пані Пульхерія. – Тебе до дівчат і чотирма волами не можна було притягнути, а тепер ти так змінився, що боюсь, щоб тобі та любов не пошкодила...
– Правду говориш, мамашо! Не чотирма, але і десятьма волами не була би ти мене до велебної панни Клавдії притягнула, за те до любої Флорики само серце рветься...
– Ви, люба кумнатко, все точно роздумайте і все собі поволі орудуйте, бо час не стоїть і скоро минає! Я для вас і для пана молодого вже з міста постараюся о повозку з кіньми, щоб люди бачили, що чорна доля ще не пригнула вас до землі, що ви живете у вигідних обставинах... Коли вас хто спитає, чия повозка, чиї коні, то кажіть, що ваші; а коли хто з цікавості схоче довідатися, як і де проживаєте, то відповіджте їм, що на своїй дідизні у власнім селі. Нехай ніхто не думає, що ви привикли до лиха і біди, як риба до води або швець до смоли...
– Добре, що се знаю! – сказала пані Пульхерія. – Приготовлений чоловік осторожний, знає на кожде питання що відповісти... Треба знатись на кивах і мигах... Треба показати, що кулик знає, куди чайка літає... Чи поїдуть з нами на весілля які кревняки?
– А знаю я? Чи помагали вони вам у крайній біді і нужді?
– Правда, що всі від мене як від прокаженої відтягнулися, о покровенстві позабували і потайно тішилися моїми злиднями і невихідними клопотами; але про людське око годилось би, щоби з нами хтось поїхав. От думаю, щоб з нами поїхав вуйко Костакій з дочкою Агатою і мій братанець Николай з гарним сином Адріаном... З ними сорому не наберемось, вони панського роду...
– Про мене, коли лише схотять! Вони всі аж до хмар носи задирають і величаються маєтком, що не приступай до них...
– Я їх відвідаю і вчасно запрошу...
Така розмова провадилася довго.
Замфіра принесла в кімнату дві здорові фляшки, одну з запіканкою, а другу з вином, і поставила їх на стіл. Небавом посідали всі до вечері.
До півночи чути було живу розмову. Самовар кипів до пізна; кріпилися вони і гербатою.
Рано від’їхав пан Олімпій, а панич Леонід лишився зі своею мамашею. Без порадника Олімпія здавався їм цілий світ пусткою.
||361 - 371.
5
Час не стоїть, біжить без упину, як та ріка до моря, і губиться незамітно у мрачній вічності, лишаючи хіба по собі тут милі, а там знов гіркі сліди, спомини.
Під празник Воскресенія Христового відвідали пан Олімпій і панич Леонід вдову Маріору. Радощам, солодкій розмові і сердечним залицянкам не було кінця; зрана розпочиналися, а вечором не кінчилися. Паничеві Леонідові при боці панни Флорики минали дні скоро: він не міг налюбуватися щебетом її привітливого голосу, під чаром її рожевих усточок забував терпіня свого минувшого нужденного віку і злітав серцем у високі простори весняного цвітучого раю, де вічно панують щира любов і ангельська згода.
В дворі вдові Маріори видко було приготування. Прибували кравці і швачки: їх ждала пильна робота, приладження панського багатого приданого. Соталися робітники, чоловіки і жінки: огородники на грядках обширного зільника пересаджували рожі і всякі чужосторонні рослини, мулярі затирали скази, які поробила довга зима на будинках. Так гарно обновлено старий двір, що пролюбки було в нім проживати.
По тижні від’їхали від вдови Маріори милі гості.
Зближалось до Зелених свят, пора весілля була перед порогом. В кімнаті «Під когутиком» не запиралися двері. Від орудок і справ аж у голові шуміло; так їх нівроку нагромадилося, що чоловік не знав, з котрого кінця починати. Кравці приносили всіляку одежу для панича Леоніда, для пані Пульхерії і для пана Олімпія. Пан Олімпій, яко вуяшко пана молодого, не забув і про себе: з найдорожчого сукна вибирав для себе наймоднішу одежу, щоб на весіллі всіх кавалерів завстидати, всіх, як то кажуть, із сідла викинути.
На подвір’ї стояв пан Олімпій, у бричці сидів з пакунками перед собою і на козлі панич Леонід.
– Дивись, Леоніде, – напоминав його запопадно пан Олімпій, – щоб у п’ятницю вечором ти прибув з мамою, бо в суботу зрана від’їдемо за кордон, щоби в неділю завчасу на місце прибути!...
– Не журися, вуяшку! Все так станеться, як ти розпорядив! – відказав Леонід і небавом коні рушили.
З тяжкою бідою і за добрий гріш вишукав пан Олімпій у жидівських візників для пані Пульхерії і панича Леоніда людський повіз і пару великих здорових коней з новими шорами і лискучими пряжками та оздобами.
Тоді не було в нашім місті фіакрів, отже було немало труду вишукати відповідний повіз. Тодішні «балагули» - се були звичайно вози, накриті дірявим полотном, і запряжені парою нужденних, кулявих коней. По вишуканні повоза спав панові Олімпієви тяжкий камінь з грудей; позбувся клопоту, бо додержав слова.
В п’ятницю під вечір, – жиди ще не засіли на шабас, – як до славного готелю «Під когутиком» заїхали два повози. Перший був стародавній ридван, котрий бороняки-коні з тяжкою бідою тягнули за собою, другий знов нова натичанка з несогіршими конятами. З першого звинно вискочила пані Пульхерія, а за нею її красний син Леонід, з другого пан Николай з паничем Адріаном і пан Костакій з дочкою Агатою.
Появився кельнер у брудній замазаній сурдутині, чухаючись несамовито то в правий, то в лівий бік.
– Що панство розкажуть? – процідив крізь мерзкі гидкі губи.
– Треба для нас трьох чистих гарних покоїв! – викрикнув панич Леонід.
– Прошу панства на перший поверх, там все чисто, як в дзеркалі! – сказав служащий і завів їх до вогких, неясних, стухлих кімнат.
Не було часу довго роздумувати. Одну нічку якось переспиться і в сих кімнатах.
Надбіг підскочно пан Олімпій і зі всіми привітався, вихваляючи їх, що додержали слова і приїхали завчасно.
– Коли хто з вас має в місті якусь справу, то нехай сьогодні все зорудує! Завтра нема часу, завтра день подорожі, а до вдови Маріори не близька дорога, аж у неділю там прибудемо! – напоминав рішучим голосом пан Олімпій весільних гостей.
Другої днини від’їхали всі весільні гості. В першім повозі сиділа пані Пульхерія, пан Олімпій і панич Леонід. На козлі видко було фірмана і молодого льокайчука; багаті їх ліберії горіли ясно на сонці; здавалося, що їдуть якісь багаті дуки-воеводи; на такі вигади пан Олімпій був дуже спритним майстром. У другій кареті сиділи свояки пані Пульхерії.
Їзда була приємна. Зеленими гаями щебетали пташки, полями буйне розкішне збіжжя стелилося великанським квітчастим коверцем, від усяких цвітів повітря аж пахло, зарінком шепотіли швидкі потоки, з зеленими берегами розмовляли, темний ліс тихо дрімав, літний сон снив, ген далеко цвітиста млака простиралась, мочарами дикі качки і лиски плавали.
В неділю під обід зближались подорожні до хутора вдові Маріори. Згодом сперлися повози перед сходами нового двора.
Гостей привітала гучна музика славних сучавських циганів, на ганок вийшли назустріч вдова Маріора і панна Флорика. Всі віталися, представлялися і вкінці по світлих покоях погубилися. На кождім лиці малювалося вдоволення. Пані Пульхерія, бачучи суджену Леоніда, бачучи гаразди і достатки вдові Маріори, відчувала в душі небувалу радість; здавалось їй, що небо їй протворилося, що відтепер Леонід жити буде, як у Бога за пазухою.
По багатім сніданні вдова Маріора відпровадила дорогих гостей до старого двора, що стояв на обочі недалеко нового. Тут було все упорядковано, все дорогими килимами застелено, і тапчани і канапи і ліжка. Пані Пульхерія давно відвикла від таких порядків і з подиву аж руками збила. Вона не вірила в таку цілковиту переміну судьби Леоніда; здавалося їй, що то все пустий обман.
– Коли то все правда, – подумала собі, – то злидні і нужденні обставини мого Леоніда уже минулися і від сьогодні зачнуться щасливіші дні для нього... Господь ще нас не опустив...
Тут у тім дворі ніхто не стояв їм на заваді, тут не зазирало цікаве непрошене око, не бачило, як вони в інші строї перебирались... вигода, якої не один у власнім домі не мав.
По полудні сходилися гості, торохкотіли подвір’ям карета за каретою, повіз за повозом, всі гості старанно поубирані; цілий двір наповнився знакомими і кревними, як під вечір улій пчелами. Згодом шуміли всі покої від плавної живої розмови, святочний настрій сіяв на кождій тварі, веселі громадки стояли осібняком і гуторили про се і те.
Межи гостями видно вже було панну молоду і молодого панича Леоніда. Рідко видати таку гарну пару: панна молода чарувала всіх рум’янцем, красою і ніжним заманчивим усміхом, все її єство дихало здоров’ям і свіжістю; в білій сукни, засіяній всякими приборами, рожами і цвітами, виглядала вона як лялечка-княгиня; на чорних довгих косах зеленівся миртовий вінець, вираз її тварі вістив щастя і сердечну доброту, кождий її погляд був свідком внутрішного вдоволення. Коло неї в-одно вертівся панич Леонід, стрункий чорноусий молодець шляхетської вдачі, все товариство позиралось, як на дивовижу, на нього; його салонове поводження і рухи зробили його любимцем всіх весільних гостей.
Паню Пульхерію також уже видко межи гостями. Вона так чепурно прибриндилась, так складно приоділася, думав би хто, що се якась княжна проходжується лискучими паркетами.
– Яка гарна пані, які заманчиві її очі і оксамитові брові! Краса її і стать тіла колись в не однім мужеськім серці зажегали згубний вогонь! – почали гості тайком шептати межи собою.
А пана Олімпія вдова Маріора не пізнавала... так він бундючно переіначився! Став він шляхтуном від чола до п’яти: не лише черти лиця змінилися під острою бритвою, але і ціла його істота напружилася; здавалося, що знахар полив її живучою водою.
Коло четвертої години по полудні поїхали молоді враз з гостями до церкви сусіднього села. Супроводжало їх двадцять гарних їздців-парубків з околиці, в павах і цвітах, гримучими вистрілами. Сам благочинний Макарій читав вінчання, клав на їх голові вінці, напоминав їх, щоб до смерті вірно любилися, одно друге спомагали і в згоді жили. По св. Тайні від’їхали всі назад до двора вдові Маріори; довгою дорогою пестрів довгий ряд всіляких повозів, ридванів, фаетонів і натичанок.
Веселий обід тривав до темної ночі: столи під рідкими видумками трьох кухарок вдвоє згиналися, гості від незвичайних ласощів, риб і марципанів аж пояси попускали, бутелькове вино гостям серце веселило... А коли пан Олімпій сказав весільну промову, щоб новоженцям щасливо, у згоді і любві вік минав, щоб вони злої долі не зазнавали і всі дні життя так їм минали, як весняний милий сон, коли музика заграла молодим на трубах грімке «Нехай жиють!», то всіх гостей зайняв святочний настрій. «Многая і благая літа» молодій парі – співали всі мов не своїми голосами.
Пані Пульхерія аж розпливалась від щастя рідної дитини, очей не зводила зі своєї хорошої, принадної і взірцево вихованої невістки, не вірила, що Бог для її сина судив таку щасливу долю, таку ясочку, таку пишну пташечку, не думала, що в її темне, безрадне життя така вечірня яскрава зірниця ще засвітить...
По вечері розпочалися живі забави і танці. Всім перед водив пан Олімпій, котрий удавав веселого, моторного кавалера, старшим паням не давав відітхнути, гуляв завзятіше від двадцятилітнього молодця. Новоженці і «золота молодіж» також позаду не лишались... пролюбки було на них дивитися. До білого світа товариство забавлялося, гуляло і балакало.
Аж третьої днини почали гості роз’їзджатись. І пані Пульхерія, сердечно попрощавшись, від’їхала разом з паном Олімпієм і свояками.
Так відбулося весілля панича Леоніда з панною Флорикою, лишаючи милі сліди в пам’яті гостей.
||371 - 377.
6
Леонід і Флорика і не стямились, як скоро проминув їм один місяць; їх любощам, залицянню і сердечній розмові кінця не було; горнулися і цілувалися вони, мовби сьогодні побралися. Жили вони як пара голубів, найменша тінь непорозуміння не падала на їх безжурне життя. Чи садом гуляли, чи у родини в гостях пробували, всюди межи собою щиро ділили всі розкоші і утіхи свого життя, до серця горнулися, одно другому неба прихиляло.
Маріора, бачу чи щиру любов діточок, думала, що нема від неї щасливішої матері на цілім світі. Що лиш молодята забагали, все вона їм радо сповняла; для них готова була і печеного леду роздобути. Кождого дня вона Богу дякувала, що добру долю їм судив. Молода, привітлива Флорика заняла всю душу Леоніда; дотепер не появилася на їх чистім небі і одна маленька хмаронька; дай Господи, щоб їм у такім порозумінні увесь вік спливав! ІІорозумілися обоє, одно за другим гибло-пропадало, на самоті одно без другого і коротенької хвилинки було б не пережило.
– Щасливе подружжя, нема що казати! – говорила Маріора. – Не пусто я щиро молилася до цариці небесної: «От всяких нас бід свободи!»
Тимчасом поволі загощала у світ сумна осінь, поволі почав на деревах лист жовкнути, поволі почали громадками ластівки збиратися і лагодитися до довгого трудного лету через море, поволі почала долами мряка стелитись і землю мов того мерця габою покривати. Всюди сум і туга...
В бесідці з почервонілим листям хмелю і повою сиділи Флорика і Леонід. Вона прихилила головку на його плече...
– Правда, любий Леоніде, – щебетала до нього солодким, але тихим голосом, – що в наші серця ніколи осінь не загостить? Там розвинулася вічна весна зі співом і цвітом...
– Ясочко моя дорога, щиру правду говориш! В наших серцях весела весна! – сказав з запалом Леонід і пригорнув свою любу дружину до щирої груди.
Вона обвила білими рученятами його шию і покрила лице його поцілуями. Згодом задзвеніли струни гітари і обоє на переміну стали співати пісні, аж луна садом ходила.
Зашелестіло листя дикого хмелю, що заслоняв вхід бесідки, і перед молодою парою станула, мов із землі виринула, вдова Маріора, тішачись порозумінням і об’явами щирої любові у дорогих діточок.
– Від кількох днів безустанно клопоче мене одна думка... Поки її не сповню, спокійною не буду! – так привітала вона Леоніда і Флорику.
– Відкрий нам, рідненька, свій намір! Ти нас розцікавила, що з нетерплячки аж не всидимо! – викрикнули обоє разом і почали свою матір обнимати і коло неї леститися. – Відкрий нам тайну, дорога, коли не хочеш, щоб твої діточки з цікавості розболілися...
– Ходіть вечеряти, діточки! – мовила Маріора.
– Матінко дорога, ти нас до крайності роздражнила! Коли нам своєї гадки не відкриєш, то будемо тут сидіти до темної ночі, і вечеряти вже нам відхотілося! – говорила жартуючи Флорика.
– Ходіть, дітоньки! При вечері все вам до волосочка розкажу! – відповіла спокійним голосом мама.
Флорика затялася і впала на коліна перед мамою.
– Скажи нам, матінко, – просила в-одно – що маєш казати, і то тут у бесідці, коли не хочеш, щоби твоя Флорика розболілась і змарніла, як та цвітка без роси і сонця!
Бачила Маріора, що з її слів вийшла неприємна замотанина. От не було для неї іншого виходу, як дітям уже тут у бесідці відкрити свої замисли.
– Коли так на мене преш, то слухай, що я задумала сповнити! Десь тоскує моя сваха Пульхерія за рідним сином; проте задумала я небавом відвідати її і разом з вами до неї в гостину поїхати! – а звернувшися до Леоніда, додала: – Рада б я знати, як там у вас живється і як там люди господарять, хотяй тепер не горить робота полями...
Флорика з утіхи аж підскочила і поцілувала маму в руку.
– Тішся, Леоніде, – сказала, звернувшись свавільно до Леоніда, – за кілька день поїдемо до твоєї матінки, щоб і вона бачила, як ми сердечно любимося, щоб і вона тішилася нашим правдивим щастям! Тепер ходімо вечеряти!
Коли вдова Маріора згадала про подорож до пані Пульхерії, стало моторошно на душі пана Леоніда, тілом його перебігав то мороз то жар, здавалось йому, що в часі ожеледі сповз у полонку і загинув під кригою в страшних муках і судорогах. Чув він, як з його лиця вся кров котилася до серця і що так побілів, як то полотно, як та крейда. Переміни, яка з ним діялася, не добачила ні Флорика ні Маріора, і се його удержало на ногах; інакше з немочі і безсилля був би повалився на землю і впав, як та гнила колода.
– Ходім, Леоніде, вечеряти! – повторила Флорика, вхопила його за руку і всі троє пішли до двора.
Леонід ледве що за собою ноги волочив; йому в очах затуманилось, померкло. Щоб жона і теща не догляділи зміни, яка його заняла, він з надсадою вечеряв, закриваючи свою душевну турботу і журбу силуваними усмішками.
Минув тиждень. В бесідці знов сиділи Флорика і Леонід.
Що сталося межи молодими? Чи не переорав межи ними чорт межі?
Як прикипілий, прикований сидить на лавці Леонід і слова не заговорить, мовби води в рот набрав, якийсь невимовний страх його зайняв, а Флорика, тяжко зітхаючи, утирала хусткою з очей дрібні сльози.
– Леоніде! – почала по довшій мовчанці, плачучи з досадою, говорити Флорика, а при кождім слові губи тіпалися нервово. – Що з тобою сталося? Де ділася твоя веселість, твоя медова говірливість, твоє солодке щебетання? Не надіялась я такої зміни! Ти став як не той, ти щось собі в голові уроїв і позбутися не можеш тої тяжкої задуми... Може я тебе чим образила? Від тижня до мене любого слова не промовиш... може нудиться тобі в нашім домі? Ох, лишенько моє гірке і невиносиме! Розбилося моє щастя на дрібне череп’я, поросло густим мохом! Що сталось з нашою сердечною любов’ю? Почала безслідно губитися, почали згасати всі ясні проміні нашого життя. Ти хорий! Душевну муку трудно перебороти, вона як черв твоє здоров’я підгризує... Що твою душу непокоїть і давить, скажи мені щиру правду! Коли я виною твого хоробливого душевного настрою, то скажи мені просто щире слово, а я доложу всіх сил і буду старатися тебе розвеселити! Жалко і важко мені. Щоб лиш Господь нас милував!... 
Такі сердечні слова спам’ятали Леоніда. Він став перед Флорикою на рівні ноги, пригорнув свою любу жону до щирої груди і став прожогом крізь сльози дрожачими устами говорити до неї...
– Дорога Флорико, зіронько моя вечірняя, святий ангеле життя мого! – благав з розпуки мов святу. – Люблю тебе, як мою душу, але вибачай мені, що я против тебе був таким необачним! Великий тягар звалився на мої груди і грозить пірвати мене з собою в бездонну западню. Хто родився нещасним, той таким лишиться до гробової дошки. Колись і мене почало огрівати Боже сонце, що я почав забувати мою гірку недолю; але тепер воно для мене знов згасає і обгортає мене непрозрачною тьмою...
– Чи гарно то, перед жоною, перед вірною дружиною правду таїти? Бачу, що тебе щось давить, мов той черв гризе; але що, годі мені відгадати...
– Окрасо моя дорога, приятелько моя єдина, – одчайдушно промовив Леонід, знов обнявши свою дорогу подругу, – скажу тобі всю щиру правду: візьми мене в оборону, не допусти, щоб о мені твоя мама зле думала! Я в цілій справі не винен і чистий як та сльоза... Волію тут на місці нагло загинути, ніж щоби о мені лиха слава пішла...
– Кажи, дорогий Леоніде; твій біль моїм болем, легше його удвох зносити! – відповіла Флорика і обсипала його безтямно солодкими поцілунками.
Ті поцілунки і обійми були ключем до замку його клопотливої душі. Він почав зі сльозами в очах відкривати свою тайну...
– Флорико, вір мені, що кожде моє слово щира правда, котру я через цілий мій вік любив і від котрої я і на крок ніколи не відступав... ІІам’ятаєш, як перед тижнем твоя мама тут у сій бесідці нам говорила, що хоче мою маму відвідати? Тоді, тої самої хвилі, обмоталася журба, мов та гадюка, круг мого серця: мені здавалось, що мій світлий рай на дрібне череп’я розбився; я засторопів, не знав, що зі мною діється. Одно я лише знав, що небавом стану перед тобою і твоєю мамою підлим брехуном і обманцем, і ся гадка мулить мою душу. Подумав я собі: небораче, що буде о тобі думати дорога Флорика і теща? Що моя мама заможна дідичка, се вигадав той мудрий крутар, пан Олімпій; знав він добре, що коли скаже, що жених бідний, то його годі оженити з гарною, маючою дівчиною; отже щоби свою ціль осягнути, вихвалював наші маєтки. Я остерігав його, але від того, на що він затявся, і стома волами його не відвернути. Перед вами вихвалював він наші маєтки, що мене аж гид збирав, такі безличні брехні слухати... Моя мама... бідна вдовиця. Була і вона колись, се правда, маюча дідичка і виховала мене старанно в городі, та лиш се одно й було моєю спадщиною. По смерті батька загостили до нас прикрі часи і обставини, мама ніколи господаркою не занималася, все передала в руки плюгавим, зисколюбним економам, а ті допомогли до того, що всі наші маєтки, двори, ліси і поля видурили, витуманили хитрі жиди. Лишилася мама зі мною, як билина в полі без захисту, без помочі; хоч до неба кричи, не було ні спасення ні виходу з крайньої біди і нужди. От і відважився я з помочію пана Олімпія маму зі злиднів і недостатку хоч трохи виратувати... Се мені і вдалося... Я найшов для себе багату і хорошу подругу; але сей гріх, що і я причинився до обману і вам правди не відкрив, тяжить, мов тяжка скала, на моій совісті і мені ні вдень ні вночі не дає спокою...
– Тільки гріха щоб ти мав, мій дорогий Леоніде! Не журися, все гаразд буде! – сказала, потішаючи його, Флорика і обняла його обома біленькими раменами.
Від сеї хвилі спав тяжкий камінь з груди Леоніда, а Флорика, пізнавши точно, що долягало її мужеві, не мала причини жалуватися на байдужність зі сторони Леоніда. Коли чоловік позбудеться тяжкої журби і клопоту, тоді щира любов пускає свіжий корінь в замучене серце. І в серцях наших молодих щира любов наново віджила та зазеленіла.
Про все довідалася скоро і теща Маріора. Знала вона добре, що вже така вдача пана Олімпія, і не бурилась тим, що він про паню Пульхерію такого тумана їй пустив; за те тішилась доброю долею рідної дитини.
– Я не лишу свахи Пульхерії, щоби бідувала і недостаток терпіла! – говорила добродушно. – Возьму її до себе, щоб коло нас в старім дворі проживала безжурно... Ще найдеться у мене і для неї кусок насущного хліба...
Зачувши про се, побіг Леонід до тещі, у цілував її руку і дякував цілим серцем і душею за її незвичайне чоловіколюбе і великодушність.
Він сам відвідав свою маму. Теща і Флорика лишилися дома, бо не хотіли придивлятися клопотам, злидням і недостаткам пані Пульхерії. Вона радо приїхала з сином до невістки.
До смерті проживала вона в старім дворі в достатках; до смерті не зазнала, що то зневага, що то гірке докірливе слово.
Леонід і Флорика прожили вік щасливо, придбали собі добрих діточок і хвалили Бога; а за упокій душ своїх матерів справляли щороку великий парастас і поминали пам’ять покійних.
Що сталося з паном Олімпіем?
Доти збан воду носить, поки не зіб’ється! Таке сталося і з ним. За обманства, здирства і безчисленні хабарі, особливо за ті, що платили ті, котрих сватав і докупи зводив, він був приневолений кімнатку «Під когутиком» заміняти за темницю в Івановій хаті. Тут йому не подобалось, тут він скоро і загинув.
Яке життя, така смерть!
В Чернівцях 13 мая 1898.
||377 - 385.
