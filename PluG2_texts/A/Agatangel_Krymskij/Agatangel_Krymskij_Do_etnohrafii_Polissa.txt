До етнографії Полісся
І
Белорусское Полесье. Сборник этнографических материалов, собранных М. Довнаром-Запольски м. Вып. I. Песни пинчуков. С приложением карты северной части уезда и статьи о говоре. Киев, 1895 (из «Университетских] изв[естий]»). Стор. XXVIII+203.
Заголовок книжки Довнара-Запольського – чуднень-кий. На стор. XXVII автор каже: «Пинский говор относится к группе говоров соседних губерний (т. е. Волынской и Гродненской). Группу этих говоров можно назвать полесскою. Ее малорусская основа не подлежит сомнению... Следует еще прибавить уже высказанный мною (на багатьох сторінках перед тим) вывод о границах говора с белорусскими: на севере и северо-востоке он отделяется от белорусских болотами и прекращается круто; на востоке, на Горыни, переход менее заметен, но за Горынью уже господствует белорусское наречие не без влияния, однако, пинского».
Спитає хтось після цього: чому ж книжку названо «Белорусское Полесье»?!
Ані оцей дивовижний заголовок, ані (як ми ще побачимо) ще й інші наївності філологічного характеру не перебивають тому, щоб книжка Довнара-Запольського змогла все ж бути дуже й дуже цінною вкладкою в нашу етнографію. І справді, коли ми дивитимемся на книгу (згідно з виразним її заголовком) попросту як на «сборник материалов», тобто попросту як на сировину, то можемо сказати, що збирач своє завдання виконав і матеріали призбирав цікаві, – нехай хаотичненькі нівроку, нехай не скрізь певні, та кінець кінцем усе ж цікаві, корисні. Пінщина досі була цариною, аж надто мало дослідженою з погляду етнографічного, а ще більше діалектологічного; тепер, після «Пинчуков» о. Булгаковського (1890) та оцієї книжки М. Довнара-Запольського, що увагу звернув побільше на пограничні місцевості Пінщини та вияснив її межі з Білоруссю, Пінщина вже не може вважатися за terra incognita.
Щоб зрозуміти, через що «Белорусское Полесье» Дов-нара-Запольського попри всі його вади може мати вагу, вистачить понаводити заголовки поодиноких рубрик: 1. «Введение» (стор. І – VII); в нім автор не тільки повідомляє про тії принципи, за якими йдучи він робив досліди і редагував збірку, ба розкидає він за одним ходом немало й цікавих етнографічних звісток (приміром, що в с і пісні діляться у пінчуків на чотири відділи відповідно до тої чи іншої пори року). 2. «Говор пинчуков» (стор. VIII – XXVIII); стаття, що своїми фактичними даними (заснованими на розгляді тексту пісень) має чималу ціну незалежно від того, аж надто наївного способу й форми, в яких Довнар-Запольський подає тії фактичні дані. 3. Пісні обрядові (стор. 1 – 52) з доданим описом весілля в Пінському повіті (стор. 135 – 141) і 4. Пісні необрядові (під заголовком «Песни лирические», стор. 52 – 135). Бажаючи доповнити скупі звістки про межі поліських говірок, М. Довнар-Запольський умістив як додаток два записи не з властивої Пінщини: один – з повіту Мозирського, другий – з повіту Гродненського (стор. 141 – 157).
До всенького того матеріалу пороблено ось які три додатки, що, по суті, потрібні і мають вагу: а) «Примечания к песням» (стор. 157 – 184), б) «Словарь» (стор. 185 – 194), в) «Указатель» (стор. 195 – 203). Одкинувши середній з цих додатків (тобто «Словарь», складений дуже погано), про два другі додатки слід обізватися похвально. В першому з них, у «Примечаниях», які складав не сам М. Довнар-Запольський, ба за допомогою А. М. Лободи (тепер академіка), зазначено численні варіанти до кожної пісні, друковані в різноманітних збірках українських, білоруських, великоруських, польських, литовських і ін., і показано (котрі є) етнографічні розвідки і замітки про кожну пісенну тему чи то мовою російською, чи то чужоземними; не видко, що в цім відділі належить А. М. Лободі, що – М. Довнарові-Запольському, та будь-що-будь видко в них начитаність в етнографічних працях та близьке знаття навіть дуже дрібних збірочок та статей в періодичних виданнях; цей відділ «Примечаний» не раз може стати у великій пригоді для дальших наших етнографів . Так само варто якнайбільше похвалити й «Указатєль», що його мета, як каже автор (стор. 194), – «наметить материал, какой представляют пинские песни для изучения приемов народного творчества; таким образом здесь отмечены общие места, образы, эпитеты и пр., а также и некоторые наиболее интересные культурно-бытовые темы песен». Декотрі статті «Указателя» – то цілі розвідки; от, стаття «Запевы».
Це все – плюси для книжки, і за них «Белорусское Полесье» очевидячки варте якнайбільших похвал і признання од етнографів, ба навіть од діалектологів. Того ж таки 1895 року, коли Довнарова книжка вийшла в світ, московське «Императорское о[бщест]во любителей естествознания, антропологии и этнографии», взявши на увагу, що позитивних даних М. Довнар-Запольський призбирав чимало, присудило його книжці премію «имени великого князя Сергия Александровича». Як «сборник этнографических материалов», як сировина, книжка зробила й зробить те, що слід.
Та не можна заховати, що в праці М. Довнара-Запольського є декотрі огріхи, дуже прикрі й дуже небажані.
Один з них – хаотичний розподіл пісень.
Пісні, за Довнаром-Запольським, розпадаються на дві категорії: А) «Обрядовые», Б) «Лирические» (начебто пісні обрядові здебільша не такі самі ліричні!). «Лирические», необрядові, пісні підрозділяє д. Довнар-Запольський на дев’ять категорій, кладучи в підвалину того свого поділу не один, а декілька логічних принципів: 1) «весенние», 2) «летние», 3) «дожинки», 4) «осенние», 5) «зимние», 6) «филипповские», 7) «женские», 8) «рекрутские, чумацкие, козацкие» (по суті, це – три окремі категорії) й 9) «разные». Остання рубрика («разные») аж надто яскраво свідчить про нестійкість геть усього такого класифікування, яке суперечить найістотнішим правилам логіки. Чи не час би нарешті одкинути рутину? чи нг час би нарешті засвоїти думку, що в підвалині логічного поділу може лежати лиш один принцип? А в Росії етнографи (принаймні великоруські) коли не всі дозволяють собі таку кричущу нелогічність, як у Довнара-Запольського, коли не ділять пісень, як він, на «весенние, летние и женские», то все ж неодмінно бажають сполучити в однім поділі хоч пару неоднакових принципів: прим., розподілити пісні за змістом – і разом з тим не спустити з ока їхню форму або вживання в обряді; в результаті, звичайно, виходить хаос. Київський «Юго-Западный отдел императорского] Русского географического общества» ще 1874 р. виразно усвідомив собі всю грубу нелогічність в розподілі пісень на обрядові і побутові, та й виробив свою окрему програму, що за нею одні обрядові пісні (прим., колядки) входять в рубрику пісень культу, а інші (прим., весільні) в рубрику пісень родинних (та ще й давніш, 1854 р., проф. Метлинський виключив весільні пісні з класу «песен годовых», а включив до класу «песен житейских»). За програмою «Юго-Западного отдела» Лоначевський зредагував ті буковинські пісні, що призбирав Купчанко («Записки Юго-Зап-[адного] отд[ела]», т. II), і треба визнати, що Лоначев-ського збірка своїм обробленням стоїть, безперечно, понад усіма іншими етнографічними збірками. Щоправда, можна й тую класифікацію для пісень, яку рекомендує «Юго-Западный отдел», скритикувати з практичного погляду; можна дібрати для пісень поділ на інші категорії (я, приміром, волів би ділити ліричні пісні лиш на три відділи: 1) релігійно (або культово)-філософсько-етичні, 2) побутово-житейські і 3) скептичні (себто жартівливі, сатиричні, нісенітниці і т. ін.); тільки ж принципово не можна не згоджуватися з «Юго-Зап[адным] отделом», що підвалиною для розподілу пісень на категорії повинен бути логічний принцип лиш один-однісінький. Всі заперечення проти цього та покликання на те, що пісня має вагу не тільки змістом, ба й її народним уживанням, легко можна усунути, коли до якоїсь збірки пісень, розкладених за змістом, доданий буде покажчик того, як пісня вживається в обряді, або коли буде додано покажчиків не один, а декілька, відповідно до можливих декількох розподілів пісень, за якимсь тим чи іншим принципом. Та д. Довнар-Запольський волів, як видко, не заводити ніяких новин і держатися класифікації, виразно неправдивої та хаотичної.
Є в «Белорусском Полесье» ще одна вада, яка сильно обнижує вартість тієї книжки і приневолює дальших дослідників того сирового матеріалу, що зібрав Довнар-Запольський, завсіди держатися на сторожі і аж ніяк не покладатися на нього безоглядно. Ця вада – філологічна, діалектологічна.
Чи зовсім точно він позаписував пінські тексти?
Можна про це сумніватися. М. Довнар-Запольський, правда, каже, що свої записи (пороблені переважно за співом хоровим) він часом навіть перевіряв, прохав одспівати йому якусь пісню наново, вдруге (стор. IV). Але ж, не маючи філологічної навички, філологічного вуха, можна буває наробити помилок чи неточностей, навіть удруге перевіряючи свій запис. Ми, прим., у пісні № 505 (стор. ПО) знаходимо таке: «А у томъ саду салавей вєльми рано щебєтау; Ох, соловей, соловей, не щебечи пры заре!» . Чи можна повірити в звукову точність такого запису (невідомо, чи й перевіреного вдруге)? Чи справді д. Довнар-Запольський виразно розчув в однім рядку салавей із звуком а, а в другім рядку чув (із тих самих уст) вимову соловей із звуком о? Це щось непевне і показує нам, що ми на Довнарове вухо не можемо надто покладатися, і що такої плутанини в звуках о і а рискуємо ми знайти в його записах чималенько. Через те ми без усякої довіри повинні поставитися хоч би, з одного боку, до стор. 43 (№ 313), де записано: «а злѣзь на дробынки» (рос. «взлезь на лестницу»), і з другого боку – до стор. 47 (№ 323): «крапыу-кою», бо цілком можлива річ, що пінчуки, як і всі інші українці, «лестницу» звуть «драбына», а жальку рослину звуть «кропыва». Через те саме сміємо ми не повірити д. Довнарові, коли в його записі відро-коновка (чи коновочка) зветься «канавачка» (стор. 81, № 427), і т. ін. З великими сумнівами повинні ми через те саме поставитися й до тієї плутанини й неймовірної непослідовності, в якій фігурує у д. Довнара-Запольського пінський звук є – і звук е, звук и – і звук ы; навпаки, з великим правом сміємо ми думати, що в справжній живій пінській вимові зовсім нема тих непослідовностей і плутанини, яку ми читаємо в Довнарових записах. Та вистачить подивитися в текст пінської пісні № 497 (стор. 106), де надруковано за плечима, а потім подивитися в передмову д. Довнара-Запольського (стор. XXII), де він для цього самого слова подає вимову плечыма, щоб загубити до його транскрипції всяку віру. Або знов: хто повірить д. Довнару-Запольському, ніби пінчуки вимовляють j в из Йльвова (стор. XVIII)? Адже ніякісінька в світі людина не має сили вимовити тяжке сполучення з + й + льв. Чи не одурило д. Довнара-Запольського його вухо, коли він записав: «оступьса, оступьса!» (стор. 67, № 389)? Або знов: «Чи жаль коню оуса у сѣна» (стор. 61, № 375) – це ж виразне недочуття: напевне, співали пінчуки: «оуса й сѣна». Хіба можна читачеві покластися й на такий запис: «к хитный кладци, к рыдной матци» (стор. 124, № 541)? Ясно, що флексія в обох прикметниках співалася однакова: або хитный, рыдный, або хитной, рыдной. Цілковиту недовіру викликають і такі записи, як у пісні № 460 (стор. 92) про два дубочки: «Обоє яголёваты;...обое выноваты»; слово яголёваты – безглузде, а пісенний метр показує, що тут звук я – зайвий і що має бути: «обоє – голёваты» (себто «гіллясті», «вітласті») .
Та припустімо навіть (хоч це річ цілком неймовірна), що тексти пінських пісень позаписував д. Довнар-Заполь-ський точнісінько так, як чув. Припустімо, що Довнар-Запольський в пісенних записах діалектологічні особливості поліських говірок підхопив правдиво і що з нього практичний діалектолог непоганий. Все однаково: коли він спробував на підставі своїх записів дати систематичний нарис поліської говірки, він не зміг свої матеріали обробити до пуття. Своїм нарисом «Говор пинчуков» (стор. VIII – XXVIII) він виявив, що з нього не філолог і не граматист і що не йому б систематизувати діалектичні прикмети поліської мови пінчуків.
Щоправда, висловлювалася колись думка, ніби з практичного погляду буває річ дуже добра й корисна, щоб збирач діалектичних особливостей мало знав граматику. Та от і Даль, приміром, трохи чи не пишався своїм не-знаттям і боявся, що якби він був вивчав граматику, то вона кінець кінцем була б пошкодила його природному чуттю мови . Але чи щиру правду казав про себе Даль? А втім, коли це все буває й правда, то воно добре буває хіба лиш доти, доки етнограф іще збирає сировий матеріал та записує фактичні дані; а нехай-но він забажає належно свій матеріал обробити, то тут уже перебутися без філології не доведеться. Через те, хоч у розділі «Говор пинчуков» у д. Довнара-Запольського бувають підкреслені дуже цінні фактичні звістки, але подає він їх у такій дивовижній формі, яка іноді наводить на чималі непорозуміння, а густо-часто викликає ще й усмішку.
Та от навіть і транскрипцію пінських українських текстів обрав собі д. Довнар-Запольський дуже невдалу. Видко, що історії української мови та українського правопису він не знає. Щоб віддати звук м’якого є (чи йотованого, чи єрованого), для якого українці мають букву є, Довнар-Запольський вибрав букву є, надаючи їй тую вимову, що вона має в мові російській та білоруській (це, зрештою, цілком у нього гармоніює з заголовком книжки: «Бєло-русское Полесье»). Але ж пінчуки мають і особливий, твердіший звук, «гораздо тверже, чем є» (стор. VIII), себто такий, який наближається вже до російського э. Здавалося б, що для пінського «гораздо более твердого звука, чем е», Довнар-Запольський, послідовним бувши, мусив би обібрати саме оту російську букву э Тим часом він для того «более твердого звука, чем е», вибрав нашу українську букву є, хоч вона здавна вживається якраз для пом’якшеного є (je, ье). Щоправда, д. Довнар-Запольський у передмові зробив застереження про оцю свою транскрипцію і попередив читача, що в його транскрипції буква є має віддавати собою, як сказано, «звук тверже, чем е», – і все ж через незвичайність такої транскрипції дуже важко прочитати написання тепера за тэпэра, – мимоволі читаєш: тьепьера. Поруч з тим він запровадив ще й букву Ѣ, що вкрай збиває читача. Вимовляти букву Ѣ навчає д. Довнар (стор. XIV, IX) так само, як «є мягкое», а заразом він з одного боку пише в вищому ступені прикметників: луччійша, старшѣйша, а з другого – меныиейшому (124); виходить, ніби його ± одрізня-еться вимовою од є? Коли ж до того додати виразне Довна рове застереження, що «шипящие в пинском говоре абсолютно тверды» (стор. XX) та й то «б є з исключения тверды» (стор. XIX), то виходить непролазна плутанина і читач не знатиме, чи вимовляють пінчуки Довнарове луччійша як луччейша чи як луччєйша.
Узагалі з фонетикою, з фонетичними змінами д. Довнар-Запольський якось не може впоратися. Навіть про най-капітальніший факт в історії руської мови – про занепад глухих голосних і про наслідки того занепаду, він, як видко з його викладу в передмові, або нічого не знає, або має про це дуже каламутні, невиразні думки. Він не вміє пояснити поліські дифтонги та й, трактуючи про всякі фонетичні зміни звуків о та є, він увесь час блукає навкруги та навколо. Щоб пояснити, звідки взявсь дифтонг оу в жуонка, ту ом і ін., д. Довнар-Запольський винаходить причину: наголос, – і разом з тим признається, що в декотрих наголошених складах (прим., в худоба) звук о не переходить в дифтонг. Тих сучасних звуків о та є, котрі вийшли з ъ та ь, він не вміє одрізнити од звуків о та є основних і т. ін., і т. ін.
Тим самим браком історичного погляду на походження форм і звуків пояснюється й той факт, що Довнар-Запольський частенько виводить пінські архаїзми з фактів сучасних, новіших. Прим., пінське заутра Довнар-Запольський (стор. XIX) виводить з ніби старішого завтра] сватым (стор. 22; гал. сватім, дав. множ., церк.-слов. сватомъ) він виводить (стор. XVII) із сватам (хоч флексія -ам для чоловічого роду – значно пізніша, ніж -ом). Про пінське шальвея (лат. salvia) д. Довнар-Запольський каже, що звук в є тут заміна звука ф (стор. XX) ; направду ж українська мова задержала в шальвея (вар. шальвія, шевлія) стародавній етимологічний звук v, а то вже в мові російській маємо заміну старого v на ф (шалфей). І т. ін. – Або, навпаки, добачає д. Довнар-Запольський поліські архаїзми там, де їх нема. Наводячи білоруську вимову: у ге, скогы, кага (уже, скажи, каже, стор. 147, 144, 142), він пише, що тут звук з залишився без пом’якшення (стор. XXVI). Зрозуміти цю увагу не можна, адже ж тут чується звук г, а не з; коли ж Довнар-Запольський хотів сказати, що сучасне уге має бути архаїзмом, порівнюючи до уже, то така думка буде неправдива, бо йде всупереч з історією мови. Вимова уге (рівно як слобідське кае зам. каже або галицьке хлое зам. хлопче) є попросту наслідок недбальства або бажання зробити полегкість для язика; на Київщині тих, хто вимовляє кае, невге і т. ін., звуть гугнивими або «хняками».
Зустрічаючи пінські форми надвыше, надсильнѣйшы, д. Довнар-Запольський пояснює, що тут д зам. й, себто замість найвыше, найсильнѣйшы. Але ж елементарне знання етимології сказало б йому, що над і най це два зовсім одрубні етимологічні образування, і ніякої заміни д на й тут немає.
Не вміючи аналізувати якесь слово етимологічно, д. Довнар-Запольський (стор. XX) знайшов у пінській говірці зміну шиплячих звуків ч та ц: быцки, дівоцка нібито замість бычки, дівочка. Але ж пінське быцьки (з наголосом на бы, див. стор. 99) походить не од бычок, а од здрібнілої форми быцьо, быць; щодо dteóąm, то це ж не іменник, а прикметник (в розумінні російського «девическая»). Форма дівоцка (загальноукраїнське дівоцька) вийшла з дівочска (чол. рід дівоцький). І це виразно виявляється навіть з контексту пісень: «Летѣла сорычка з Кіева, Да дівоцку красу скинула» (стор. 1, № 5, стор. 11, № 87); «Не дівоцка краса – моя руса коса» (стор. 106, № 497). А де трапляється в піснях іменник дівочка, там він приходить не інакше як із звуком ч, прим.: «Пожды, дѣвочка! пожды, молодєнька!» (стор. 11, № 84); «Коло ее – дѣвочки, як василечки» (стор. 33, № 249); «свенто-выльски дивочки», «свентовыльским дивочкам» (стор. 37, № 282); «Подивытеса, дєтючки: Чи уси ваши дивочки?» (стор. 38, № 287); «Ни чирвоных ягодок, Ни хороших дѣвочок» (стор. 58, № 363); «Дѣвочки замуж пойдуть» (стор. 59, № 364) і ін. 
В царині відмінювання іменників знаходимо ми у д. Довнара-Запольського, приміром, ось які дивні речі. Пінське (яйцами (орудний відм. множини) він пояснює як «двойственное число» (стор. XXII). Зустрівшії в пінській пісні фразу: «за яблынь берыса» (стор. 13), він гадає (стор. XXI), що тут ми маємо діло з «смешением родов». Але ж і яблыня і яблынь – однаковісінько роду жіночого . В рубриці «местного падежа» д. Довнар-Запольський» «отмечает» форму: ї) дома в мєсто в доме (стор. XXII). Знайшовши в пісні № 399 (стор. 71): «Пойду темной нічки»ч (род. відм., т. зв. genitivustemporis) і згадавши, очевидячки, російське «темной ночкою» (орудн. відм.), д. Довнар-Запольський вирішив, що у пінчуків трапляється «трудно объяснимая атрофия падежных окончаний: родительный («нычки») на месте творительного, но прилага тельное («темною») – в творительном» (стор. XXI); до того ж, як бачимо, він, щоб не було в читача вже й сумнівів, самовільно підставив замість пінської флексії -ой свою власну флексію -ою і замість справжнього пінського виразу темной нычки (стор. 71) накинув пінчукам безглузде темною нычки. Оригінально висловлюється д. Довнар-Запольський про відмінювання того йменника, що по всій Україні звучить як мати, а саме читаємо в нього: «От мать звательный встречается мате» (стор. XXI). Так, отже, nominativ цього йменника має в пінській говірці форму мать?! Подивимося в пінські тексти, які видав сам д. Довнар-Запольський, – і скрізь знайдемо в номінативі загальноукраїнську форму маты (часом мате), а не мать: «Пропыу батько, пропыла маты» (стор. 9, № 72); «Оддала мєнє маты на чужее сєло» (стор. 32, № 245); «Мєнє маты да не спыняла» (стор. 57, № 357); «Не доженеш ты, доженє твоя маты» (стор. 87, № 444); «Моя мате у госты-ноньку идє» (стор. 96, № 471); «Батько – чужій, мате – чужа, Нема кому жаловаты» (стор. 101, № 486); «Вышла маты тоды ж воды браты» (стор. 120, № 532; і в цій самій пісні vocativ теж «маты»: «Ох мый, маты, [голивочку] малому дытяты», «Ох стели, маты, [подушку] малому дытяты») і ін. Завважмо, що д. Довнар-Запольський, невдало силуючися «отметить» всякі ніби цікаві пінські особливості в деклінації, не «отметил» такого справді цікавого, бо архаїчного явища, як «маю сыу кынь» (стор. 126, № 544; = «маю сив кінь») зам. новішого «маю сивого коня».
Займенник тый (з тъ + и), на думку д. Довнара-Запольського (стор. XXII), вийшов з тоть (тъ + тк – подвоєна форма).
В дієсловах теж знаходимо у д. Довнара-Запольського не одну дивну річ. От, звук ы в уломыты д. Довнар-Запольський поясняє зав уломаты (стор. XVII), себто добачає тут явище фонетичне. А воно – морфологічне, і ми маємо діло з двома дієсловами з двох різних класів. На стор. XXIV він дієслівні форми на -учи (скачучи, плачучи, йдучи) зве «причастиями», хоч у російській граматиці вони звуться «деепричастиями». Найдивовижніш пояснює д. Довнар-Запольський у дієсловах форму майбутнього часу вечерятиму. Як відомо, тут ми маємо infinitiv (вечеряти) та допоміжне дієслово (му, меш і т. д., що вкоротилися з йму, иметь і т. д.). Довнар-Запольський, як видко з нотатки (на стор. XXIII), навіть мав у себе перед очима філологічні роботи Є. Курського «Обзор» та «К истории звуков и форм белорусской речи»; а вже ж із праці Карського ясно видко, що му в вечерятиму є дієслово. Але д. Довнар-Запольський не вчитав Карського і не зміг у своїй книжці висловитися правильно: на його думку, майбутній час вечерятиму сформовано за допомогою «суффикса м» (стор. XXIII). Од дієслова dodtmu, що пень в нім є дѣ і що значить воно «причинить неприятности» , форма минулого часу жіночого роду звучить: «[вона] додѣла»; але існує й інше дієслово: доїсти (і доѣсты) із близьким значенням: надоість кому (пень ѣд), і од нього форма минулого часу звучить: «[вона] доїла». Довнар-Запольський настільки розшукати етимологію слів не вміє, що зливає обидва дієслова в одну купу та й дає таке пояснення: «Додѣты – надоѣсть; прошедшее время – додела и доила» (стор. 186).
Вистачить і цих прикладів, навмання вихоплених, щоб зрозуміти, в якій сильно прикрій, небажаній формі подає Довнар-Запольський свої звістки про пінську говірку; цікаві вони і цінні лиш як сировий матеріал.
Але де шкідливо одбився брак філологічного чуття та незнайомість із філологічною літературою, так це на «Словаре», долученому в кінці книжки (стор. 185 – 194). Тую шкідливість ми повинні підкреслити різко, навіть тим різкіш, що д. Довнар-Запольський, як виявляється, ще й практично не знає української мови до ладу і приневолений в українській семасіології блукати сліпуючи. Всім відомо, яку велику шкоду і, дрібнішу, плутанину може принести для словника той, хто береться складати словник, не знаючи мови зовсім добре. Це ж аксіома, і кожен філолог мав, безперечно, нагоду переконатися в тім. Пригадую, довелося мені бути серед турецької людності вкупі з сопутником, який по-турецьки балакав з п’ятого на десяте, а лексичні записи робити, одначе, любив. Побачив він барана з більмом на оці і спитав у чабана, тикаючи на більмо: «Тюркче бу не демекь дір?» (Як це зветься по-турецьки?) – «Кьор» (сліпий), – одказав чабан. Той зараз записав: «бѣльмо – кьор» і ввечері передав мені того записа. Я, здивований, удавсь до чабана – і негайно вияснив справу. Д. Довнар-Запольський в питаннях пінської лексики раз у раз перебуває в такому самому становищі, як той, що записав «бельмо – кьор»; але Довнарові записи тим небезпечніші й шкідливіші, що він свої непевні пояснення бажає накинути читачеві, як ніби безперечні факти пінської лексики. Бо в примітці на стор. 185 він твердо застерігає, що він до словничка позаносив слова, «объяснение которых представлялось необходимым для понимания текста или по своеобразному употреблени ю». Оте ніби «своеобразное употребление», як його подає д. Довнар-Запольський, не викликає абсолютно ніякої довіри до себе, а навпаки – будить щонайменше великі-великі сумніви. Розгляньмо скількись слів.
1) Боровиночка. Воно трапляється в весільній пісні (№ 270, стор. 35): «Ой вьівєдь, вьівєдь з бору мєнє, мый чорны соболю! Уже ж бо мни боровиночка доила». Довнар-Запольський в «Словаре» (стор. 185) каже: «Боровиночка – боровое зелье, Setalia Italica по Пискунову, но по Далю – порода мелких, но хороших яблок». Чия правда, торовирішати не береться Довнар-Запольськнй. Л направду слово боровша (здрібніле боровиночка) значить: все лісове, борове, у тім числі ввесь бір у цілому, вся просторінь бору. Якщо д. Довнар-Запольський не чув раніш того слова, а був би хоч трохи філологом, то навіть із наведеного пісенного контексту міг би догадатися, що воно значить, тим більше що це слово і білоруській мові не чуже. Бо коли є відома українська пісня, надрукована у Чубинського, IV, 596: «Ой бором, бором, боровиною, а хто там їде вечориною?», то так само відомо етнографам, що співається тая пісня і в білорусів; адже її наведено в одній з білоруських п’єсок Дуніна-Марцінкевича . М. Довнар-Запольський сам перевидав дещо з Дуніна-Марцінкевича. Тому гадаю, що він напевне і цю пісню у Марцінкевича мусив читати і хоч слово боровика не дісталося до білоруського словника Носовича, воно повинно було б прийти д. Довнару-Запольському на згадку, бо пінська пісня № 270, яку він записав, дуже нагадує тую, що є в Дуніна-Марцінкевича.
2) Вєлищицца, Трапляється це слово в пісні № 377 (стор. 62). Надруковано: «У крыныци вода вєлищицца (?)». Знак запитання показує, що для Довнара-Запольського оце слово – незвичайне і не зовсім зрозуміле. А проте в «Словаре» (стор. 185) він навіть надумує для нього infinitiv. Пише він той infin. велищытыса, даючи після в вже не букву є, але є, і приділяє до нього таку статейку: «Велищытыса (в № 377: вода велещицца) : белорусы говорят о воде, когда она стоит почти тихо, едва колеблется, тихо плещет; припоминается, что приприпятские рыбаки употребляют этот глагол, говоря о рыбе, когда она слабо бьется на берегу, выброшенная сетями». Скільки тут набалакано непотрібної зайвини, ще до того й неточної! Направду ж ми тут маємо діло з пнем лъ[ь]ск, од якого походять дієслова лищати, лисніти, вилискуватися (в розумінні російського «сверкать, блистать, лосниться»), іменник льще або з протетичним і: ільще (Irrlicht, Irrwisch) , нарешті дієслово льщіпшся або в евфонічній вимові з протетичним і – ільщитися (в розумінні російського: «переливаться светом»), словом, у тім значенні, що й лищати, або вилискуватися. Про воду, коли вона переливаючися виблискує, кажуть: вода ільщиться, – оте саме, що д. Довнар-Запольський записав вєлищицца. Покладатися на те, що він почув у пінських устах ще й звук в на початку цього слова, запевне не можна, бо, як ми вже не раз переконалися, Довнарова транскрипція часто не має фонетичної точності. Але якщо звук в таки справді вийшов з пінських уст, а не тільки з-під Довнарового пера, то тоді треба його транскрипцію розуміти, як наше вилищиться (вираз – особливо частий в паристому сполученні: лищить – вилищиться).
3) Вродливий, уродливий. Цеє слово приходить в пісні № 160 (стор. 19): «У дороженьку щасну, да по дѣвоньку красну, у дорогу щаслывую, да по дѣвоньку уродлывую». Довнар-Запольський у «Словаре» на стор. 193 перекладає вродливий як «дородный», тобто товстий, гладкий. Такого значення для слова вродливий в інших українських говірках ніколи нема, а тому рішуче можна не повірити д. Довнару-Запольському, ніби в мові пінчуків воно значить гладкий – «дородный». І хоч би як він обороняв свій переклад, покликаючися на «своеобразное употребление» слова вродливий у пінчуків, кожен твердо може сказати, що це неправда. Та й текст пінської пісні № 160 виразно показує, що вродливою дівкою звуть пінчуки «красну дівку».
4) Грушка, Довнар-Запольський пише в «Словаре» (стор. 186): «Грушка – игрушка, игра, шутка. В № 346 – «грушки-минушки» – шутки, которые проходят, минают». Ні! – грушкою зветься той плід, що росте на дереві-груші. Вираз «грушка-минушка» – дуже звичайний в українській мові. Кажуть наприклад: «Коли хтось чужий і зірве собі у нас грушку, то бог з ним: грушка-минушка! аби деревини не ламав!». В такому самому розумінні вживається це слово і в пінській пісні № 346 про молодичку в саді: «У сад йшла бѣлыми ноженьками, а з саду вышла дрыбными слезоньками. Вона думала, што [ростуть] грушки-минушки, ажио ростуть да у гору фартушки». І дуже шкода було б, коли б хтось легковірно поклавсь на Довнарів переклад: «грушка – игрушка, игра, шутка».
5) Затятий. В «Словаре» (стор. 187) читаємо: «Затяты (из затну ты) – тронутый; о дереве – надрубленный». В іншому місці Довнар-Запольський поясняє: «Затятая деука – это значить, что парень ее ущипнул» . Виводячи тяти із тьнути, Довнар-Запольський, звичайно, порушує науку про юси, та порушує мимоволі й несвідомо, бо (це видко з перекладу «тронутый») він і не догадується про юсове походження дієслова тнуты, а добачає в нім видозміну ткнуты (тронуть). Переклад «тронутый», навіть коли б він стосувався до дівки, безперечно неправдивий (це ми далі побачимо), а в кожнім разі ставити переклад «тронутый» на перше місце, а «надрубленный» на друге місце – річ абсолютно неприпустима: і стародавнє і теперішнє значення дієслова тяти – це ж якраз «різати, рубати», – оте саме значення, яке д. Довнар-Запольський ставить на другому місці. Коли ж затятий стосується до людини, то це зовсім не значить «тронутый», а значить: «заупрямившийся», і походить воно не од затяти, а од затятися. Та навіть і з погляду російського стилю: коли парубок ущипнув дівку, то про неї не можна сказати по-російськи, що вона «тронутая».
6) Про зотхнути пише Довнар-Запольський так: «Зотхнуты – вздохнуть, westchnienie – вздох» (стор. 188). До чого тут польська паралель? Чи думає Довнар-Запольський, що наше зотхнути є полонізм? Стародавнє – въздърыти; прийменник вкз у українців систематично переходить в з, а у поляків въ не зникає тут! Отже, зотхнути (зам. въздъхнути) є найчистіший українізм; в тих українських говірках, де дзвінкі не переходять в глухі, досі говориться: зодхнути, зідхнути. Та коли вже Довнар-Запольський хотів рівняти це дієслово до польського, то треба було навести не іменник westchnienie – вздох, а треба було до українського дієслова зотхнути взяти польське дієслово-таки: westchnąć. Та й у інших випадках, коли Довнар-Запольський хоче наводити польські паралелі, він не вміє нашукати належні, безпосередньо близькі. Він пише (стор. 188): «Зволаты – изводить; от wołać пол., звать (№ 404)». А хіба по-польськи нема дієслова zwołać? Або знов на стор. 193: «Улапаты – схватить, поймать (złapaс)»; коли мова йде про українське улапати, то треба було подати польське ułapić, а не złapać. Певне, Довнар-Запольський не так вільно володіє польською мовою, щоб витягати з неї філологічні паралелі. Тим, мабуть, пояснюється і те, що, зустрівши в пінській пісні фразу: «Устань, женышок, оцныса» (стор. 7), він добачив тут український перехід ч в ц (стор. XX) замість згадати дуже до діла польське оспа с się (од недо-конаного ocykać się). Записане в пісні № 318 (стор. 46) вдзенчне д. Довнар-Запольський заніс до «Словаря» уже як вдзенче (стор. 185) і не помітив своєї грубої помилки.
7) На стор. 191 читаємо: «Порада, порадонька – тот, с кем можно посоветоваться; радость, счастье». Як бачимо, в слові порада д. Довнар-Запольський доглядів той пень, що в слові радіти, радість. Безперечно, що його переклад не грунтується на «своеобразном употреблении» цього слова у пінчуків, а є наслідок малої Довнарової знайомості і з українською мовою, і з польською (porada), і з етимологією (нім. Rath).
8) Придив. Читаємо в «Словаре» на стор. 190: «На прыдыу – собственно на взгляд». Це ж не так: не «на взгляд», а «на удивление», «на заглядение», інакше по-українськи: «напрочуд». Довнар-Запольський виводить на придив, як бачимо, од дивитися; а направду пень тут той, що в диво, диво-предиво, дивуватися, № пінської пісні, де трапляється це слово, д. Довнар-Запольський не подає; це № 354, стор. 56, і там ми бачимо: «У саду вышенька на прыдыу, чирвоная, А у батька одна дочка на прыдыу хорошая». З тексту видко, що й у пінчуків вислів на придив не має того «своеобразного употребления», яке («собственно на взгляд») хоче накинути пінчукам записувач.
9) На стор. 192: «Серєдолоши – средний». Більше не дано ніяких пояснень, і нема покликання на № пісні, де це слово трапляється. Ясно, що форма серєдолоши не може не викликати підозріння (які тут пні? ті, що в середній та в лоша?), і тому шукаймо відповідний пісенний текст. Це пісня № 540 (стор. 124) – і там ми знаходимо: «Чи старшому, чи сєрєдольшому, чи самому меньшейшому». Бачимо там зрозумілеє, з українських дум дуже відомее слово сьредольший (в думах – середульший), а не дике сєрєдолоший.
10) Тканка, В «Словаре» (стор. 192) читаємо: «Тканка – шерстяная материя вообще». Чому ж тільки «шерстяная»? А коли тканка буде не «шерстяная вообще», а полотняна, то пінчук уже її не зватиме тканкою? За Довнаром-Заполь-ським, не зватиме, бо, мовляв, це таке «своеобразное употребление» для слова тканка у пінчуків. Ясно, що повірити запевненню д. Довнара-Запольського ми не маємо права. Трапляється це слово в весільній пісні № 84 (стор. 11), що співають, як одягають молоду до вінця: «Торгуюць тканки, новы серпянки, на твою головочку». Як бачимо, тут тканки є синонім для «серп’янки», для того слова, що й д. Довнар-Запольський його поясняє, як «тонкое полотно, употребляемое на намитки» (стор. 192). Окрім того, всім відомо, що «шерстяную материю вообще» ніхто не надіває на голову дівчині, одягаючи її до вінця. Додамо, що як везуть повінчану молоду в дім до молодого, то співають їй там на Пінщині пісню № 147 (стор. 18): «Учора была у веночку, а тєпєр у сєрпаночку», де «сєрпаночок» є, очевидячки, знов тая самая тканка на голові. Буває така тканка на молодій ще й перлами прикрашена, тоді вона зветься «перлова тканка» , але це теж не буде Довнарова «шерстяная материя вообще».
11) Читаємо у Довнара-Запольського на стор. 193: «малорусское хит – способность, ловкость; хитати – колебать (Закрев.)». В якій «малорусской» мові «способность, ловкость» зветься хит, це, очевидячки, секрет д. Довнара-Запольського. Всі ми знаємо тільки слово хист; коли б д. Довнар-Запольський взяв нас запевнювати, що у пінчуків «способность, ловкость» зветься таки хит і що! це, мовляв, є пінське «своеобразное употребление», то ясно, що до його запевнення ми повинні були б поставитися з повною недовірою.
Мабуть, уже й оці скількись прикладів, які:[я вихопиі із словника д. Довнара-Запольського, виразно свідчать, з якою скептичною критикою треба ставитися до лексичних толкувань д. Довнара-Запольського. Додати до того слід, що, вносячи до свого «Словаря» такі звичайнісінькі, для всіх зрозумілії слова, як баритися, бляха, боронити, бридкий, лава (по-рос. «скамья»), окраєць, ратунок, стілець, щирий, д. Довнар-Запольський не заніс до «Словаря» декотрих таких слів із виданих у нього пісень, котрі справді вимагали б толкування. Сюди, прим., належить слово черчик, що приходить у пінській весільній пісні № 183 (стор. 22): «У нашого свата светлыца – не хата, черчиком осыпана, калыною обтыкана». Тут слово черчик, натурально, не має нічого спільного із загальновідомим словом черчик= чернець, а визначає кошеніль, особливу червону фарбу (здрібн. од червець). Сюди ж до категорії тих слів, які слід було б у «Словаре» витлумачити, належить і слово жуковина (здрібн. жуковинка), що трапляється в пісні на стор. 151 № 15: «золотая жуковинка... купована у Вильни». Міг Довнар-Запольський не знати жуковинки через те, що цього слова немає в білоруськім словнику Носовича. Воно – персько-арабське і значить коштовна прикраса; але в староруській мові воно, попереду в правильнішій формі жиковина, а потім у зрущеній формі жуковина (неначе од жук) значить: «перстень з оправленою дорогоцінністю». У такому розумінні слово цеє досі заціліло в Карпатських горах і, як видко, заціліло й на Поліссі. У староруському письменстві воно трапляється часто .
Відповідно до неправдивого заголовку своєї книжки («Б елорусское Полесье» зам. сподіваного «Малорусское») д. Довнар-Запольський у своєму «Словаре» поясняє багацько звичайнісіньких українських слів, які трапляються у пінській говірці, не за словниками українськими, а за білоруським словником Носовича або за збірками пісень білоруських. Од неукраїнського збирача сирових українських матеріалів ми, звичайно, не можемо сподіватися, щоб він знав українську лексику практично. Але ж він міг би вдатися до путящих українських словників. З цитат д. Довнара-Запольського виясняється, що з-поміж старих українських словників він знає тільки той, якого за рукописом видавав у XIX в. П. Житецький, а авторитетніші словники Зизанія і Беринди XVII в., які свого часу були друковані і мали неабияке розповсюдження, у д. Довнара не притягнуті до діла. Чи знав він їх? З новіших українських словників д. Довнар-Запольський користувавсь тільки Закревським і Піскуновим. Словники обох тих авторів – і короткі, і страждають на чималі огріхи. А надто словник піскуновський – він зробився навіть притчею во язиціх; там, наприклад, гнеть (скоро, незабаром) перекладено «друг» (фраза «гнеть милий прибуде») – т. ін. Невеличкий, але путящий словничок Ман-жури більше був би став у пригоді, а окрім того, коли хто береться писати про українську лексику, то тому не випадає не знати, що є на світі великий двотомовий (1117 сторінок) «Малоруско-німецкий словар» Є. Желехівського (Львів, 1886)!
З нашого перегляду видко, що як збірка сирового необробленого матеріалу праця д. Довнара-Запольського варта подяки од українців. Наївну граматичну обробку діалектологічного матеріалу простити д. Довнару-Запольському можна. Тільки ж щодо «Словаря», то до нього треба поставитися з якнайбільшою доганою і з якнайбільшою недовірою. Невеличкий «Словарь» Довнара-Запольського – елаборат, безперечно, шкідливий, тим шкідливіший, що свої грубі помилки д. Довнар-Запольський намагається виставляти (стор. 185) за справжнє, тільки «своеобразное употребление» відповідних слів у пінчуків.
II
З приводу рецензії Євг. Ляцького на «Белорусское Полесье» М. Довнара-Запольського («Этнографическое] обозр[ение]», 1895, кн. XXVI, стор. 153 – 160).
Вже після того як я на працю д. Довнара-Запольського написав рецензію і одіслав до редакції «Киевской старины», вийшла в світ XXVI кн. «Этнографического обозрения» (1895, № 3), де на «Белорусское Полесье» Довнара-Заполь-ського вмістив рецензію Є. О. Ляцький. Як казати загалом, то написана ця рецензія дуже до ладу, до пуття. Є. О. Ляцький справедливо зазначив, що д. Довнару-Запольському пощастило зібрати на Пінщині етнографічні матеріали цікаві та цінні. Що ж до філологічного боку книжки д. Довнара-Запольського, то д. Ляцький хоч і добачив у М. Довнара-Запольського «относительно полную характеристику пинских говоров, которые по своему характеру и элементам представляют высокий научный интерес», все ж не міг не підкреслити «некоторые из недостатков труда М. В. Довнар-Запольского, недосмотры, свидетельствующие о некоторой торопливости, с какою писалась статья о говоре». Зазначив д. Ляцький, що навіть назва книжки «Белорусское Полесье» неправдива, бо це ж говірка безперечно малоруська. Показав він і понад десяток усяких філологічних огріхів д. Довнара-Запольського.
Коли більша половина уваг д. Ляцького про філологічні Довнарові помилки цілком справедлива (приміром, він підніс, що очщами це зовсім не dualis), то про решту, про меншу половину уваг д. Ляцького ніяк не можна сказати того самого.
Найдовше ми спинимося на одній прецікавій для філолога особливості пінської говірки – на прикметниковім закінченні -ое в множині. В пісні № 404 Довнарової збірки (стор. 72) ми читаємо: «Да бегут кыни (коні!) уланьское» , і в тій самій пісні: «С перцем горылка у роти палає, хорошое деуки с свету зволае», де хорошое деуки не можна, здається, йнакше розуміти, як знахідний відмінок множини,в залежності од дієслова зволае. Разом з тим загально відомеє закінчення -ые ми знаходимо, приміром, у сусідній-таки пісні (стор. 73): вороные кони. Довнар-Запольський (стор. XXI) відніс вищенаведену пісенну фразу: кыни усе уланськое до «случаев трудно объяснимой
атрофии падежных окончаний – соединение единственного числа прилагательного с множественным числом существительного». Є. О. Ляцький (може, тому, що в сусідній пісні побачив інакшую форму pluralis: кони вороные) проти Довнарового пояснення запримітив (стор. 157): «Помимо странности такого взгляда позволяем себе выразить сомнение, явственно ли слышал собиратель это ое». Отже, рецензентові ця кінцівка -ое в кыни уланьское здалася за чудну й неможливу.
Тим часом отаке -ое в pluralis трапляється не тільки в сучасних пінських текстах: закінчення pluralis -ое (іноді -оѣ) приходить і в старих українських пам’ятках, та й то частенько, – звичайно, поруч іншої флексії: -ыѣ і – в недобрій, але найчастішій орфографії----ые. Наведемо приклади.
В присяжній (на вірність Ягеллові) грамоті 1388 р. кн[язя] Дмитра Ольгердовича : «Мы... имѣюче чистоѣ мысли, м[и]л[о]с[е]рдие и пож[а]дание к великом[у] королеви Володиславу польськом[у]» . Загальний контекст показує, що чистое мысли є тут accus, plur., а не genit. sing. Є в тій грамоті й інакша форма plur.: порожни.
В судовій грамоті 1548 р. король Жикгимонт Август повідомляє затверджених од нього суддів про скаргу пана Семашка на те, що князь Острожецький «тому именю (маєткові) его, зъ именя своего «Березное», кривды и шкоды великое починилъ и [въ] островъ его власный, Быстрыцкій, уступует» . Король наказує обраним суддям поїхати особисто на той острів і розглянути «шкоды, въ немъ поделаные».
Про інших самовільників-насильників король Жикги-монт Август зазначає в у в’я зчому листі 1568 р. , що вони, зробивши грабіжницький наскік на чотири села свого сусіди Корецького, «многие а незъносные кривды и шкоды на тотъ часъ тымъ подданымъ его починили», – тут прикметник має флексію -ые, а не -ое . Та далі ми бачимо, що в тій справі «князь-староста, при насъ-господари, частокротне прозъбами своими о учиненъе ему з вами в тыхъ речахъ справедливости усиловалъ», але, «не будучи намъ доспешнымъ тог речи ваши слухати, стягнулася тая справа ваша ажъ до дня месяца генваря осмого» .
В королівській грамоті того самого 1568 р., вписаній до Володимир-Волинської книги грод-ської, про віддання митних зборів на відкуп, король Жик-гимонт Август каже, що [...] зборщики мають внести до його скарбниці іще немалії суми грошей, розкладені на рати: «ще на раты розложоные мают въ скарб наш немалое сумы пенезей дати» .
В волинському євангелії В. Негалевського 1581 р.: «Добрый чловекъ з доброго скарбу серца выводит речи добрые, и злый чловекъ зо злого скарбу выводит злое» (Мат., XII, 35), Негалевський перекладав з соцінінського-польського тексту Є. Чеховича (1577). По-польськи ми тут маємо: а zły człowiek ze złego skarbu wynosi rzeczy złe . Порівняння з польським текстом свідчить нам, що для Негалевського злое була множина ж. р. (те саме, що злые), а не однина ніякого роду. Цікаво зазначити, що, маючи для множини форму злое поруч добрые, Негалевський і для однини ніякого роду аналогічно має кінцівку -ые поруч звичайного -ое: «об’явлен’е пана н[а]шого Єзуса Х[ри]с[т]а, Яновымъ названые» (л. 2, зам. сподіваного «названое»; пор. тут-таки: «описаное звытяжство ихъ») .
В Житомирській книзі земській 1590 р. пані Козаровська з Хворощі скаржиться на козаків, що вони в неї пограбували «столы флядровые и зедли, фарбы разное, спижу замковую ... также начиня вщелякие домовые и броварные» , а їхній ватажок «ставы спустные, аренды зъ млыновъ на себе забралъ, збоже на ланехъ моихъ засе-яное, роли на зябли и целины на проса поораное, ку ужи-ваню своему поотнимавши, собе привернул» .
Вписаний до Володимир-Волинської книги гродської 1607 року гетьманський універсал оголошує чутку про те, що татари підготовляють напад на Вкраїну, і закликає всіх матися на сторожі, «не обезпечаючися на то, ижъ, подъ часъ, такой новины омыльне бываютъ» .
В галицьких інтерлюдіях Як. Гаватовича 1619 р., складених простонародною живою мовою і написаних буквами польськими, кінцівка -оіе в множині прикметників – річ дуже часта. На якихось п’ять-шість сторінок друку ми там знаходимо: «Cży Boh chotył takoie ryczy na mene pustyty, czy lichjfi] ludę?» (стор. 176 : 34) ; «czołowik zdradliwy, sczo mi takoie ryczy nabroił» (стор. 176 : 37); «Nebo... mury maiet zołotoie ta kamenami sazene dorohymi, – sut zelene sut biloie, czerlenoie, sut błakitne ta switnoie» (стор. 178 : 11 – 13); «Było miaso, p[o]rośiata , były pieczone kurczata, były tam у waronoie, ta były у smazonoie» (стор. 178 : 25 – 26); «sut tam у lichoie zunki» (стор. 178 : 37). На неповних шістьох сторінках – аж дев’ять прикладів для форми на -оіе (поруч іще інших форм), і то – в тексті зовсім простонародному .
В Житомирській книзі гродській 1630 р. корсунський підстароста Павловський скаржиться на запорожців і на пороблені од них усякі шкоди: «сребро, цынъ, рыштункы, фанты... розмаитое, кони ездные и розочие – оное гультяйство пошарпало; при которыхъ речахъ шкатулу мою взели, въ которой-то гроши, яко тежъ справы розмаитие были; которое шкоды, через тое гултяйство въ дому моемъ починеные на тотъ часъ, быти меную на килканадцять тисечъ» .
В черкаському наказі гетьмана Дмитра Барабаша 1617 р., в пізнішій переяславській копії, але ще того самого XVII віку (серед документів, долучених до румянцевського опису «Малороссии»): «А што [Сачченки] пашни свое власное посеяли на нивахъ к грунту его [козака Гаврила], [то срокго а сурове розказуємо], аби ему [Гавриловѣ] десетину давши, большей уживать тихъ нивъ не важилися» . Є там і форма на -ые: «въ незамероные лѣта».
В акті 1622 р. про заснування церковного братства в м. Лубнах (на ПолтаЕііп’ні), що дійшов до нас у копії XVIII в. , знаходимо зобов’язання братчиків: «нижей описанное християнское братское повинности и порядки чинити» (стор. 356). Рівнобіжно є там форма множини й на -ые: «мы грешные» .
В київській (писаній у Житомирі) гродській книзі 1736 р., в виписі з коронної метрики 1570 р. (куди внесено грамоту короля Жикгимонта II) читаємо, що за київським Михайлівським золотоверхим монастирем закріплено «заломъ пустый у Черторыи – по жерело Лысян[с]кое и по Городовое озера, а по речку Радунку» . А так само стверджується, що за Николо-пустинським монастирем записують (записали) Булгак та Волчикович «дви дилныци свои – Селища и Нонышовъ, лежачое при речце Красной» . Поруч є форми на -ые: листы записанные, потомные вечные часы тощо.
Наведені 25 прикладів XIV – XVIII вв. (їх цифру легко було б і подесятерити), що ми їх узяли з грамот, актів та простонародних давніх інтерлюдій, наочно засвідчують нам непереривне у нас існування флексії -ое (-оѣ) для множини прикметників поруч частішої і тому переважно літературизованої флексії -ые (-ыѣ). Через те, коли д. Довнар-Запольський записує на Пінщині: кыни улан-ськое, то нам нема причин укупі з д. Ляцьким «выразить сомнение, явственно ли слышал собиратель это ое» (стор. 157), а навпаки, треба його привітати, що він записав точно й не піддався спокусі переробити уланськое на уланськие.
Звідки постала в українській (та, запевне, і в білоруській) мові отая флексія -ое (-оѣ, -ої), це інше питання. Флексія -ыѣ («добрые люди») має для себе дуже добрее фонетичнеє роз’яснення в відповідних формах інших індоєвропейських мов, принаймні для чол. та ж. роду ; а флексія, що пишеться -ое (чи латинкою -оіе, як от lichoie zunki у Гаватовича, 1619 р.), постала, очевидячки, через якусь нефонетичну аналогію, може, навіть через декілька аналогій, може, навіть підо впливом ще й аналогії в мові чужій польській. Допомогла тому мимоволі, мабуть, і флексія -ыѣ. Бо -ыѣ – це флексія не тільки для множини (прим., добрыѣ сестры), ба й для однини (прим., добрыѣ сестры, от добрыѣ сестры) . Як же, окрім того, родовий відмінок прикметникової однини має ще іншу (позичену од займенників) флексію -оѣ (доброї сестры, оть доброі сестры), то була давньому українцеві спокуса – припустити такий самий паралелізм і в множині та й (поруч добрыі сестры) говорити: доброі сестры (писати ж: доброе сестры, подекуди і вимовляти так, прим., на півночі). Польський вплив міг би допомогти такому -ое з іншого боку: по-польськи закінчення -є – то прикметникова флексія і для ніякого роду однини (złe dziecko, злоє дитятко) і для множини (złe rzeczy); і коли в паралелі до złe dziecko староруська мова мала злое дитятко, то і в паралелі до złe rzeczy могла вона (в додаток до злыі речи, злые речи) виробити ще й форму злое речи. Тільки ж однаковісінько: чи отаку-о гіпотезу приймемо ми, щоб пояснити, звідки могла постати форма pluralis злое [злоѣ речи, доброе [доброѣ] сестры, чи шукатимем ще іншого, кращого пояснення, самий факт існування форми pluralis на -ое залишиться засвідченим фактом, якого замовчати не можна.
При нагоді, у зв’язку з безперечним існуванням форм прикметникової множини на -ое (-оѣ), дозволю собі висловити здогад про те, звідки взялися теперішні наші форми множ, на -і: добрі люди, лихі жінки.
Колись, дуже давно, висловлювалася думка, начебто цяя кінцівка і є архаїзм, а саме, ніби вона має підноситися до церковнослов’янського й староруського и в доври, люби, чкрвлвии і т. ін. Тільки ж таке пояснення було абсолютно ненаукове, бо староруське и чується тепер в українців твердо (и), а не м’яко (не і).
За найнауковіше (і, здається, для загалу за безперечне) вважається толкування Ом. Огоновського . Він виводить сучасне українське добрі з accusat. plur. довркік ; як на Огоновського думку, то з доврьж вийшло добры ji, і кінцівка -biji стяглася в -і. Хоч таке Огоновського толкування і задовольняє вчених, воно будь-що-будь залишає місце для сумнівів. Не зовсім-бо ясно, чому в українській мові тільки в прикметниковій множині звуковий комплекс -biji мусив стягтися в -і, а в інших випадках – не мусив: адже nomuji не стяглося в помі, wuji не стяг лося в ті, та й Mыjiш (із паралельного, звичайного мыjeш) не стяглося в міш, дарма що такі фонеми були б історично сподіваніші, ніж добрі з добрыji . Не надто доводливою показується думка Огоновського й про те, що -biji повинно було стягтися саме-іменно в -і, а не в щось інше: бо за яким фонетичним законом мало б це статися? Ми ще могли б чекати, що -biji скоротиться на -ый (теперішнє -ий), ми ще могли б чекати, що -biji скоротиться на -ы(-и), але чому маємо ми гадати, що з -biji мусило б вийти не що як -і? А найголовніша річ, через яку Огоновського пояснення не може вважатися за незбите, це ось що: Огоновський зовсім не рахується з тим фактом, що звук і в білі, злі, молоді, люті, червоні, босі (словом, по зубних) не є попросту і, а є специфічний (аж лабіалізований) звук. Адже і в злі, зліі звучить не так, як в літо (з літо) і в лід (з ледь) у а чується воно так, як в лій (лой, вим. лъій) та в ліжко (ложко, вим. лъіжко). В молоді, молодії звук і – такий, як в дійка (дойка, дъійка) та в дійти (дойти, дъійти), а не такий, як в дід (дід) або в крадіж (крадёжь). Звук і в червоні, червонії – однаковий з і в ніс (нос, вим. нъіс), гній (гной, вим. гнъій), ніч (ночь, вим. нъіч), а не однаковий з тим і, яке чується в німий (німый) та ніс (несъ). Звук і в босі, босії збігається з і в сіль (соль, вим. съіль), сік (сок, вим. съік), та не збігається з і в сісти (сісти) та в сільський (сельский).
Тому що Огоновського толкування, бачимо, не може вважатися за аксіомне, я й дозволю собі висловити свій здогад, притягти до діла флексію -оѣ (чи, як вона звичайно пишеться, -ое). Рівнобіжне існування двох форм множини: і на -ыѣ і на -оѣ (молодые і молодої, пиш. молодое) могло викликати в мові нахил поєднати ті дві рівнобіжні форми, якось їх прнасимілювати. Закінчення -оѣ (пиш. -ое), пішовши напрямом асиміляційного наближення до -ыѣ, з природної аналогії могло підлягти тим звуковим перемінам, яким підлягло в деклінаційних прикметникових флексіях теє старее от котре законом замінного подовження через стадію о, уо, уы в вимові своїй уже так-сяк наблизилося до ы. Pluralis молодоі (пиш. молодое), щоб наблизитися до рівнобіжного pluralis молодші, міг розвити в собі звук і такого «твердого» характеру, який відчувається в давальному відмінкові ж. р. молодій (вим. молодъій) та в місцевому на молодім, на молодій (вим. на молодъім, на молодъій) . Таким-то чином, чисто через аналогію, з молодоі могла постати фонема молодії (вим. молодьії), наближена своєю «твердою» вимовою до молодші. А з другого боку давня, органічна фонема молодші (вим. молодих) могла в багатьох говірках і геть усунутися з ужитку, давши місце виключно для близькозвучної новосформованої фонеми молодії. Авжеж дедалі – з молодії легко могло вийти й молоді, бо це було б таке саме звичайне чергування, як молодая – і молода, як молодев – і молоде або як (північноукраїнське) молодиї – і молоди.
Я не претендую на непомильність і знаю: можуть знайтися люди, що захотять одкинути оцю мою гіпотеза про таке походження сучасного pluralis молодії, молоді . Але знов і знов підкреслюю: коли хтось не згодиться, що форма plur. молодії могла вийти через нефонетичну аналогію з форми молодої то він своєю незгодою не зможе знищити того історичного факту, що і в старих наших пам’ятках частенько трапляється закінчення plur. -oe поруч -ые і що в теперішніх декотрих архаїчних говірках таке -оє поруч -ые ще й досі заціліло, як от записанеє у Довнара-Запольського пінське кині уланськоє.
Коротше спинимося на інших явно помилкових увагах д. Ляцького з приводу толкуваннів д. Довнара-Запольського. М. Довнар-Запольський, розглядаючи свої пісенні записи, знайшов «полную ассимиляцию тч в чч: оччыныты» (стор. XVIII). Є. Ляцький має сумніви, чи можлива група – чч з тч, отеє оччыныты з отчыныты. На Ляцького думку, тут зовсім нема ніякої асиміляції тч, а є подвоєння звука т – оттяыныты. Ану нехай-но якийсь українець спробує вимовити оттчинити! Та, напевне, й д. Ляцький того не вимовить, хіба що вставить випадне глухе ъ між першим і другим т. Безперечно, рацію мав д. Довнар: його оччыныты записано зовсім правдиво і чується так не тільки у пінчуків, ба й у всіх українців. Куліш загадував запровадити такі два чч навіть до літературного українського правопису.
В instr. pi. бровами зам. бровями д. Довнар-Запольський (стор. XVIII) добачив ствердіння губного звука перед я. Д. Ляцький, не погоджуючися з ним, подав пояснення зовсім не кращеє: як на нього, тут винен називний відмінок множини брови, де кінцеве и вийшло «несомненно среднее, как в слове гиншая». Обидва етнографи, чи то говоритиме Довнар-Запольський, чи то говоритиме Ляцький, не підозрівають, що й називний відмінок однини буде по-українськи не бровь, а брова, і що в слові бровами ми повинні добачити факт морфологічний, а не фонетичний.
В пісні, відомій д. Ляцькому, є наворот: «як запели, як заиграли над усих музык». Тут прийменник над вжито з відмінком знахідним , і значить він: «вище». Таке вживання прийменника над в українській і в інших сло в’янських мовах є звичайнісіньке явище і належить, очевидячки, до категорії явищ синтаксичних. Є. Ляцький, витолкувавши собі над в розумінні «лучше» (стор. 157), гадає, що це належить до явищ «т. н. народной этимологии: над – в значении высшей степени». Коли б мова йшла тільки про якусь форму найвищого ступеня, от як «надсильнѣйшы[й]», то певне що можна б було говорити про етимологію; тільки ж яка етимологія в вислові «над усіх музик»?!
Д. Довнар-Запольський записав у пісні № 399 (стор. 71): «Пойду у прычки темной нычки». Genitivus temporis вживається в українській мові густо-часто (прим., цього року, минулого літа і т. ін.), і особливо часто кажуть: темної ночи, темненької ночи, темної нічки . Довнар-Запольський, не зрозумівши, що пінське темной нычки є відмінок родовий, genitivus temporus (такий самий, як на стор. 57), вирішив, що пінська форма темной має бути орудний відмінок, як у мові російській, і що закінчення -ой може (отак як по-російськи) чергуватися з -сю: темною. Тому в своїй вступній статті «Говор пинчуков» він написав (стор. XXI) : «В некоторых случаях мы наблюдаем трудно объяснимую атрофию падежных окончаний – темною нычки, – существительное поставлено в родительном падеже вм. творительного, но прилагательное – в творительном». Себто, що ніби треба було б сказати: темною нічкою. Що ж на се д. Ляцький? Він замість одшукати в збірці Довнара-Запольського автентичний пісенний текст і знайти в нім genitiv темной нычки поклався на вступну статтю Довнара-Запольського, повірив, ніби пінчуки справді співають темною нычки, і згодився, що темною – це правильно, а нычки поставлено зам. нычкою – задля рими, і що таким чином вся справа «легко объясняется». Багато дещо в піснях дозволяється задля рими, тільки ж те, що дозволяється, завсіди має за собою певний закон; а темною нычки – це ж кричуше безглуздя, це наклеп на вкраїнську мову.
В поноче (по ночі) д. Довнар (стор. XXI) добачає називний відмінок. Є. Ляцький, поправляючи д. Довнара, каже, що тут ми маємо відмінок давальний (стор. 157). І не давальний, а місцевий.
III
І з хаотичної книжки д. Довнара-Запольського, і з недбаленької рецензії д. Ляцького доводиться зробити деякі сумні для українців висновки.
Коли хтось у російській літературі береться щось писати про мову французьку, англійську, чеську, польську, він уважає за потрібне тії мови вивчити або він принаймні перевіряє кожне своє твердження, кожну цитату, кожну орфографію, та й допіру тоді зважується виступати печатно. До української («хохлацької») мови, думають, це правило не підходить: вважають за дозволену річ – писати про українську мову, ба навіть про її історію, не знаючи і не перестудіювавши української мови. Те, що сміливо написали про діалект пінчуків д. Довнар-Запольський і д. Ляцький (обидва білоруси, і обидва мають уже певні заслуги перед своєю етнографією білоруською), чи ж не є вимовна ілюстрація тієї легковажності, з якою тепер дозволяють собі ставитися супроти української мови? А втім, чи можна дуже обвинувачувати цих двох молодих етнографів, М. Довнара та Є. Ляцького, коли вчений професор історії руської мови (Соболевський), знайшовши в українськім етнографічнім тексті друкарську помилку зорвеси (зам. зорвем), вирішає (й печатно про це заявляє), що в українській мові дієслово зорвати відмінюється так: я зорву, ти зорвеси і т. д.? (це, мовляв, аналогія до я дам, ти даси). Той самий професор, бажаючи поробити старих киян великорусами, винайшов такі «малорусские» слова: третій, небѣсный, телісный, хожѣние, вѣльми, ut знаю, он будіть (себто він буде) і т. ін., і т. ін.; не знайшовши таких «малорусизмов» у старому Києві, він зробив висновок, що старі кияни не були «малоруссами». А разом з тим він проголосив усі рукописи з отими написаннями: mptmiuy небѣсный, вільми і т. ін. за «галицько-волинські» і дозволив собі будувати історію «галицко-волынского наречия» за безперечними новгородськими та білоруськими рукописами... Та що вже казати про Соболевського, людину, в якої раз у раз філологія плутається з політичними тенденціями! Візьмім недавню працю навіть такого високоавторитетного вченого філолога, цілком чужого всяких політичних і національних тенденцій, як акад. Шахматов: «Исследования в области русской фонетики» (Варшава, 1893). В неукраїнській частині це дуже пошани гідна книжка (варто буде про неї і ширше поговорити в «Киевской старине»), а от нашої української мови історія тут подається не надто щасливо, бо будується вона тут у акад. А. Шахматова і на підставі слів, невдало і не по-українськи викованих у галицькій кузні, і на підставі чистісіньких великорусизмів (навіть тьотушка притягнуто у акад. Шахматова до діла в ролі українського слова; це ніби факт української фонетики!), будується історія нашої мови у акад. Шахматова ще й на підставі яскравих полонізмів, і на підставі слів церковних тощо! І до всього того: часом навіть чистісінькі українські слова акад. Шахматов мимоволі калічить найнемилосерднішим способом. Правда, Шахматов, як високий об’єктивний вчений, з великою скромністю сам каже про себе, що його «сочинение» – «малопродуманное» і що з живими «русскими наречиями» він знайомий не гурт, – і все ж у читача-українця глибоко залягає в душі тяжке враження од свідомості того факту, що про його мову любісінько можуть писати вчені, не підготувавшися до свого завдання так, як вони неодмінно були б підготувалися, пишучи про всяку іншу мову.
1896
IV
Вищеподаний (надрукований у «Киевской старине», 1896 р.) мій розгляд «Белорусского Полесья» Довнара-Запольського та рецензії Є. Ляцького на Довнарову книжку сильно покривдив д. Довнара-Запольського. Мої, аж до труїстичності елементарні вказівки на те, що і про українську мову так само, як і про всяку іншу, можна філологічно писати, лиш знаючи її, здалися д. Довнарові, очевидячки, за щось нечуване, навіть за якусь особисту причіпку до нього. В такому дусі він написав проти мене й відповідь, висловлюючи в ній здогади, ніби я, живовидячки, щось маю проти його особи (а я ледве-ледве був тоді й знайомий з ним!) і що я напевне повинен був черпати про нього звістки звідкілясь із сторони. Свої ж видющі та кричущі граматичні й лексичні помилки (от, напр., що вродливий ніби значить у пінчуків «гладкий», «дородный») Довнар знайшов відвагу пояснити так, що це, мовляв, є «своеобразное употребление слов» у пінчуків (дарма що й контекст пісні говорить проти того!) і що слово вродливий отеє «никогда не имеет значения дородный вероятно в этимологическом словаре г. Крымского, а у пин-чуков имеет».
Свою отако написану полемічну статтю приніс Довнар-Запольський до проф. Всев. Міллера, прохаючи вмістити її в «Этнографическом] обозрении». Та для одкриття полеміки на сторінках того органу «Этнографического отдела» поміж двома членами самого «Отдела» потрібна була й моя згода. Хоч і як я був здивований з того, що Довнар-Запольський має сміливість обороняти й виправдувати свої яскраво некритичні і цілком ненаукові методи та фактичні огріхи, та я ані хвилини не роздумувавсь і сказав до Всев. Міллера, у присутності самого д. Довнара-Запольського: «Будь ласка! Будь ласка! Друкуйте!»
І от, за моєю згодою, М. Довнара-Запольського відповідь з’явилася в XXVIII кн. «Этнографического обозрения», 1896 р., у формі «Листа до редакції». Тоді я, натурально, мусив іще раз повернутися до «Белорусского Полесья». Свою статтю (див. «Киевская старина», 1897, квітень, від. II, стор. 46 – 54) я передруковую отут (NB: Довнар-Запольський після неї заспокоївсь і більше мені не одповідав; певне, зрозумів-таки, що пишучи про філологічні речі, треба хоч трохи знати філологію):
Ще з приводу «белорусского полесья» Д. Довнара-Запольського
Через деякі обставини я мусив виїхати далеко од Росії, аж до Сірії , і через те лиш на початку 1897 р. до мене надійшла 28-ма книжка «Этнографического обозрения», з якої я міг пересвідчитися, що невеличку статтю д. Довнара-Запольського, неувічливо скеровану проти мене за мій безсторонній відзив про його книгу, вже надруковано (див. «Этнографическое] об[озрение]», кн. 28, стор. 196 – 202). Кажу: «вже», себто як за річ наперед для мене відому. І справді: щоб умістити це полемічне писаннячко в «Этнографическом обозрении», потрібна була моя згода. Дав я свою згоду дуже охоче; і вже з цього факту читач може бачити, чи надаю я вагу Довнаровій полеміці в філологічних справах. А втім, я був певнісінький, що д. Довнар, коли він з холодним серцем доглянеться до свого спростування, сам посоромиться його друкувати, і що мені не доведеться вдруге ставити йому на увагу його нездатність писати про філологічні речі. Та вже коли він не посоромився знов печатно виступити, то не завадить придивитися до того, що він написав.
Нагадаю читачеві, через що д. Довиара-Запольського гречка зашелестіла. У середині 1895 року видав він книгу: «Белорусское Полесье». Тут надруковано чимало нових пісень з Пінщини і на підставі самих-таки пісенних записів згуртовано цікаві відомості про говірку пінчуків. Це Довнаровому виданню надає певної ціни, тільки ж опрацьовано його страх хаотично: пісні порозкидувано без логічної системи, діалектологічні факти викладено курйозно, словник до пісень – це те ж собі щось безладне, з безліччю помилок. У цьому напрямі, себто і в тоні похвальному, і осудливому, я й написав про Довнарову книгу свою рецензію в «Киевской старине» (1896, січень), – рецензію, що, як видно, аж до живих печінок допекла д. Довнарові. Довнарові огріхи поясняв я найбільше тим, що з нього не філолог і не граматист, а тому свої повідомлення, не раз дуже цінні, подає він у такій формі, що читач хоче чи не хоче, а осміхнеться («Киевская старина», стор. 320). Завважити варто, сам д. Довнар каже: «Что я не филолог и не грамматист – это верно. Но я вовсе не претендовал дать обработку лексического и филологического материала, заключающегося в моем сборнике. Я считал и считаю обязанностью этнографа сообщить то, что он знает о говоре, свести материал для того, чтобы облегчить обработку его для специалиста. Я это и сделал в самой скромной форме. Далее, если я все-таки сделал «очень ценные сообщения», то считаю свою задачу как этнографа выполненной» («Этнографическое] об[озрение]», кн. 28, стор. 197). «Словарь писал я не для учащихся, а для ученых» (стор. 201) – ну, а ті, звичайно, із будь-яким хаосом дадуть собі раду. Тільки ж навіщо після такої щирої самооцінки, що цілком збігається з суттю моєї рецензії, д. Довнар все ж не бажає сидіти та не рипатися? Навпаки – він намагається довести, що з нього саме-іменно філолог та граматист, він щей нападається на мої суто філологічні зауваження, добачаючи в них навіть особисті супроти нього випади. Щодо останнього Довнарового здогаду, то слід завважити: я з д. Довнаром, можна сказати, й незнайомий особисто і не маю жоднісіньких підстав ставитися до нього неприхильно (навпаки: «Дай йому, боже, довгий вік та журавлиний крик!»). Скажу навіть більше: коли у нас в (московськім) «Этнографическом отделе» обговорювалося питання про те, чи варта премії Довнарова книжка, чи не варта, я жодним слівцем не висловивсь проти надання йому етнографічної премії. Бажаючи не пошкодити д. Довнарові, я мовчав, і мовчав навіть тоді, коли один з найавторитетніших суддів, котрі були на засіданні, завважив, що з філологічного погляду Довнарова книжка аж надто дивна, і висловивсь про неї значно різкіш , ніж потім це зробив я у своїй рецензії. Sapienti sat .
Подивімось, одначе, через що саме невдоволений д. Довнар на мою рецензію і чом він проти неї протестує. Я вже був згадав, що аж надто наївне та курйозне в його книзі – філологічне оброблення. Курйози ці, думалося мені, більше ніж яскраві та зрозумілі не тільки для спеціалістів, ба навіть для гімназистів 4-го класу, котрі вивчили якийсь елементарний підручник. Тим-то, даючи в «Киевской старине» рецензію на «Белорусское Полесье», я обмеживсь на тому, що попросту повиписував деякі місця з тієї книги й поставив у дужках знак поклику. Це тепер дає привід д. Довнарові сказати (loc. cit., стор. 196), наче я, за допомогою знаків запиту та знаків поклику, намагаюся переконати читача в Довнаровому неуцтві; він це зве «лирическими отступлениями по адресу не содержания книги, а ее составителя» (стор. 202). Можна мати сумнів, чи розуміє д. Довнар, що то воно за слово «лирический», та не варт цього питання доходити. Я прохаю д. Довнара зрозуміти тільки одно: мені було б соромно перед читачами «Киевской старины», коли б я був надумавсь товмачити їм азбучні істини, давно для них відомії. А коли для д. Довнара вони, як видко, невідомі, то дам йому пораду: нехай він поробить собі потрібні довідки, ну, хоч би в «Этимологии» Кирпичникова та Гілярова і в «Старославянской грамматике» Колосова, призначеній для IV гімназіального класу, і тоді він могтиме розібрати, що визначають мої знаки поклику при цитуваннях з його книги «Белорусское Полесье»...
Зрештою, навіть уже й тепер д. Довнар сам розуміє, що за безглузді виходять деякі з пояснень в його книжці, і він хоче якось їх затушкувати. Вище я вже був одзначив одне його виправдування: «я писал для ученых, не для учащихся», – ну, а вчені, звичайно, і з нісенітницею дадуть собі раду. Є в нього ще інше виправдування: помилки, котрі я в рецензії поодзначував (принаймні четверо з них), треба вважати, мовляв, за друкарські, не за авторові. Щоб це довести, д. Довнар повідомляє, що їх уміщено в окремому спискові, вліпленому наприкінці книжки «Белорусское Полесье»; «при нагоді» він прохає «сделать соответственные поправки тех, кто приобрел [його] книгу без листков» (loc.cit., 198), і зве мої зауваження, котрі стосуються чотирьох ніби «друкарських» помилок, «довольно странным приемом». Я повинен сказати, що тут, з Довнарового боку, ми мусимо бачити або непорозуміння, або надмірну наївність, або (чому не хотілося б йняти віри) учинок більш ніж дивний, попросту негожий. Перекажу, як справа діялася. У тому примірникові «Белорусского Полесья», що я покупив у вересні 1895 року (за отим примірником я зараз-таки взяв писати рецензію для «Киевской старины»), не було жодного списку друкарських помилок, ні писаного, ні друкованого. Сподіваюся, д. Довнар не стане мені заперечувати, бо й сам він признається («Этнографическое] об[озрение]», стор. 198), що декілька примірників (цікаво б знати, скільки саме!) пішло в продаж без вліплених листочків, а в іншому місці він, як ми знаємо, прохає «сделать соответственные поправки тех, кто приобрел его книгу без листков». Зминув якийсь час, і от, уже наприкінці жовтня 1895 року, д. Довнар подарував мені од себе одного примірника своєї книжки. Я подякував, але, як я вже й перед тим був мав свого власного покупленого примірника «Белорусского Полесья» і вже поробив на ньому багато зазначок олівцем (для рецензії), то, щиро признаюся, я навіть не розглядав подарованого авторового примірника. Тільки за двоє місяців по тому я випадково довідавсь од д. Довнара (вже роздратованого), ідо він власноручно виправив того «авторського» примірника і що четверо з курйозів, котрі я повідзначав у своїй рецензії, він рукою власною був виправив ще, як бачимо, у жовтні. Скажу, одначе, щиро: коли б навіть я й був помітив рукописні виправки, пороблені чорнилом, у подарованій мені од автора книжці, то все одно я б був уважав, що проти таких виправок я маю певне право звернути рецензентську увагу; адже примірник, що я його купив, виразно свідчить, що продажні примірники, призначені для публіки, жодних таких виправок на собі не мали.
У середині листопаду 1895 р. я рецензію свою надіслав до редакції «Киевской старины», тільки ж і після того ще навіть і в грудні бачив я примірники Довнарових книжок у попередньому їхньому стані, без будь-якого реєстрика друкарських помилок . Допіру в січні 1896 р. раптом почали циркулювати примірники «Белорусского Полесья» з уліпленим реєстриком «друкарських помилок» , що під ними стояла дата: «Киев, 28 сентября». Проминаючи питання, навіщо д. Довнарові взагалі знадобилося ставити під друкарськими помилками дату, спитаймося краще за інакшеє: «Нащо він поставив дату заднім число м?» Не беруся здогадуватися, бо й побоююся здогадуватися. Або... може... чи не для того це зроблено, щоб підсунути іншим читачам думку, начебто я, пишучи рецензію, безперечно вже мав такого примірника, де було позначено друкарські помилки???.. Ба ні! ні! Такий нелітера-турний спосіб аж жахнути міг би. Ні! Я волію краще ні за що не йняти віри такому страшному здогадові і обмежуся на тому, що констатую самісінький лиш факт: коли я писав рецензію, то в книгарнях продавалися були н е-виправлені примірники Довнарової книги, і я як рецензент повинен був саме отак її й рецензувати.
Словничок пінської говірки (витягнутий з пісенних текстів) – у д. Довнара-Запольського такий самий хаотичний, як і всеньке його писання, і з погляду філологічного ні до чого він непридатний. Коли б д. Довнар був обмеживсь на тому, що попросту поперекладав би слова, то філолог проти цього був би нічого не сказав; на жаль, д. Довнар-Запольський надумавсь утворювати граматичні форми, котрі не існують (напр., інфінітив велищиться), надумавсь він подавати й дуже наївні етимологічні пояснення тощо. Оте ж все я й підкреслив у «Киевской старине» в своїй рецензії і прохаю читачів ще раз зазирнути до неї. Д. Довнар, як людина, що нічогісінько не тямить у філології і не знає філологічних термінів, не зміг зрозуміти моїх зауважень і через те у своїй відповіді одказує щось цілком неподобне. Він, скільки пригадую , сказав, що тяти походить з тнути (не навпаки!), і наблизив етимологічно (не семасіологічно!) тнути до ткнути (торкнути), тронуть; я йому пояснив у рецензії, що така етимологія – недоречна, а він мені тепер одказує: «Народ не знает этимологических законов!» Виходить воно за українським прислів’ям: «На вгороді бузина, а в Києві дядько». Чи ж можна після того споритися проти Довнарових заперечень? Я найкраще знов дам добру пораду д. Довнарові: нехай він візьме до рук елементарну, навіть найелементарнішу граматику, нехай її вистудіює, нехай довідається, що визначає «етимологія» та інші філологічні терміни, – либонь аж тоді він навчиться розуміти філологічну мову; тоді, сподіваюся, і сам він уторопає свою «на вгороді бузину». А доки цієї пропедевтики він не одбуде, доти поясняти йому філологічні помилки, на мою думку, – важкенько. На одне з гірких Довнарових зауважень можна, щоправда, дати пояснення й тепер-таки, бо пояснення це можна зрозуміти, і не знаючи граматики. Переглядаючи словника д. Довнара, я побачив, що автор біля декількох (шістьох) пінських слів поставив відповідні (або так-сяк підхожі) польські слова, отже, виявив своє виразне бажання не уникати польських паралелів; тим часом при багатьох інших словах, де польські паралелі, можна сказати, аж самі просилися на перо, він їх не поодзначував; до того ж для дієслова зідхнути (infinitiv) д. Довнар не міг придумати близької польської інфінітивної-таки паралелі: westchnąć, а подав речівника: westchnienie. На цій підставі я дозволив собі завважити: «А втім, здається, д. Довнар-Запольський володіє польською мовою не вільно». Д. Довнар-Запольський скількись разів гірко згадує за це моє зауваження. На стор. 196 він каже: «Странно, как подобного рода сведения могли попасть в рецензию г. Крымского: очевидно, он их почерпнул из каких-либо сторонних источников». На стор. 197-й: «Рецензия г. Крымского изобилует различными замечаниями, относящимися не к книге, а к ее составителю» (Откуду мне сие? Де тії особисті завваження, та ще «изобилующие»??). На стор. 200-ій д. Довнар знову повертається до мого вислову: «Здається, д. Довнар володіє польською мовою не вільно» і знову настійно повторює: «Это одно из сторонних сведений». На стор. 202-ій він каже ще раз, що я на нього нападаюся, маючи «сторонние сведения». Я пояснив уже, чом я дозволив собі мати сумнів щодо польських знаннів д. Довнара. Дуже шкодую, коли не хотячи влучив у найбільшу болячку авторову. Щоб його розважити, нагадаю йому[його-таки мудру апофтегму: «Не знать чего-нибудь – вовсе не беда» (стор. 196). Тільки ж смію його запевнити, що жодних «сторонних сведений» про нього, д. Довнара, я не маю. Ніколи ні з ким я не мав честі розмовляти про д. Довнара-Запольського, ніколи мені й на думку не спадало обирати його за сюжет для розмови, та й узагалі (нехай д. Довнар-Запольський простить людей і на них не гнівається!) ніколи й ніде я не чув, щоб про нього щось говорили... Іншу сторонню відомість д. Довнар добачив у моєму реченні: «Автор, може бути, практично знає діалекти». Д. Довнар на це заявляє: «Вероятно, это одно из сторонних сведений: я не имел случая высказать своего практического знания диалектологии» (стор. 197). Знову можу дати д. Довнарові слово честі, що ще ніколи і ні од кого не чув думки про нього як про практичного знавця діалектів: це мені самому так було здалося, коли я читав його книгу. Та тепер, коли д. Довнар палко запевнюе (стор. 199), ніби у пінчуків слово вродливий визначає «дородный» (себто гладкий), я охоче одмовляюся од свого здогаду й надалі ставитимусь до його повідомлень обережніш.
Помітивши, що д. Довнар пояснює багацько звичайних українських слів за словником білоруським і за збірками пісень білоруських, я здивувавсь та й написав у своїй рецензії: «д. Довнар-Запольський, як видно, щиро вірує, що велика частина лексичного репертуару пінчуків – білоруська, а не українська!» Здивувавсь я через те, що сам же д. Довнар на стор. XXVII своєї книги визнав говірку пінчуків за українську (це я одзначив на самісінькому початку своєї рецензії). Тепер д. Довнар – невдоволений з моїх слів і, щоб довести, що пінську говірку він уважає за українську, а не за білоруську, по-кликується саме на стор. XXVII своєї книги. Д. Довнар мав би підставу виявляти невдоволення, коли б до його книги можна було прикладати закони логічної послідовності. А її в нього й немає. Адже, сказавши на стор. XXVII, що пінська говірка належить до українських, д. Довнар усе ж назвав свою книгу «Белорусским Полесьем». Чом же я не смів гадати, що такий логічний стрибок є і в його «Словаре», надто коли я бачив, що загальновідомі українські слова д. Довнар поясняє словником білоруським? Та й узагалі: чи ж можу я сподіватися логіки од того автора, що, як сам каже (стор. 202), припускає логічність тільки для великих праць, а для невеличких (так, сторінок на двісті) уважає логічність за зайву розкіш, знов же ділить пісні на літні, жіночі та чумацькі, ба навіть гадає, що писати хаотично й ненауково йому можна, бо його писання, мовляв, «предназначаются не для учащихся, а для ученых»?! Скажу, до речі, що не розумію, як навіть піднеслося перо в д. Довнара, щоб хоч одне-однісіньке слово писати для виправдання монструозного поділу пісень на літні, жіночі та чумацькі. «Сборник мой так невелик , что я не счел нужным вводить какую-нибудь другую классификацию», каже д. Довнар (стор. 202). У справжнього вченого обов’язковість науковості просто вщеплено: учений, попросту через несвідому вимогу своєї природи, і рядка не може надрукувати, не додержавши науковості, він не може йти за правилом ноздрьовського кухаря:
Катай-валяй, было бы горячо», або за правилом, що «Jedes Tierchen hat sein Manierchen» .
Я розглянув Довнарову відповідь. Чи то з моєї колишньої рецензії у «Киевской старине», 1896 р., чи то з теперішньої, 1897 р., читач бачить, наскільки розуміється д. Довнар на філології зокрема й на науці взагалі. Дивом дивуєшся, з якою відвагою він дозволяє собі видавати іншим патенти на науковість та ненауковість, ще й величати своє писаннячко «ученым трудом» (стор. 199). Це за прислів’ям: «Не хвалять нас люди, Гапко, дак самі похвалімось». Щоб ще рельєфніш змалювати наукове обличчя Довнарове, торкнімося ще двох «пасажів» у його писаннячку.
«Что касается словаря Желеховского, незнакомство мое с которым г. Крымский подкрепляет восклицательным знаком, то всем хорошо известно, что этот словарь, напечатанный в Галиции, в Россию не допущен к обращению» (стор. 201). Мимохідь скажу, що це не для всіх «хорошо известно». Я, прим., здобув словника Желеховського через цензуру цілком вільно, без найменших перепон, і до того – як приватна особа. Знаю, що й інші так само одержували того «Словаря», і гадаю, що легесенько його міг би собі виписати і д. Довнар. Коли ж він гадав, що звичайній публіці не можна мати «Словаря» Желеховського, то хіба не міг він удатися до спеціалістів-філологів, що мають законне право тримати геть усі книги, потрібні для них в їхній спеціальності. Д. Довнар каже, що він шукав: «А что я его искал, об этом кое-кому из моих читателей известно». Охота ж була д. Довнарові шукати словника Желеховського у якихось невідомих своїх читачів, а не вдатися, прим., до проф. славіста Р. Ф. Брандта! А втім, суть не в цьому, а в тому, наскільки наукова – викрутка: «Не знайшов, – виходить, можна і без того перебутися». А повинно було б бути інакше: «Не знайшов потрібної наукової допомічної праці, то й не берися до такої справи, що її не подужаєш, або не претендуй принаймні на науковість».
Що то за науковість у д. Довнара, видно і з того раболіпного, суто несвідомого похилення перед «авторитетом». Він про мене з жахом говорить: «Мимоходом здесь же достается профессору А. И. Соболевскому и вставлено обещание «поговорить» о книге академика (ой, який жах!) Шахматова за их смелость писать о малорусском языке» (стор. 196). В цитованих Довнарових словах, а саме, наприкінці, можна було б одзначити або помилку, або шулерську штучку: адже я виступав проти цих учених не за їхню «смелость писать о малорусском языке», а за їхню охоту трактувати українську мову, не вивчивши її. Та ми вже знаємо: д. Довнар тугенько розуміє все, що хоч трохи стосується до філології, а тому я без ваганнів вибачаю йому, що він мою думку перекрутив, і звертаю читачеву увагу власне на наївний Довнарів жах: «д. Соболевський – професор, а д. Шахматов – академік, – і чи бачите: десь береться сміливенька людина, яка ще й магістерського іспиту не складала, а вже охотиться проти них писати!» Коли б д. Довнар міг судити про філологію, то, може бути, і сам легко помітив би, що писання проф. Соболевського страждають на надмірну тенденційність, яка аж у вічі б’є; а коли б був прочитав «Исследования в области русской фонетики» акад. Шахматова, то прочитав би і щиру, чисто академічну авторову заяву, що його праця – мало продумана і що живі руські наріччя він знає не гурт. Та й, окрім того, я приневолений подати до д. Довнарового відому банальну істину, що людина, котра любить науку і цінує її, не повинна сліпо покладатися на титло «професор» або «академік», а повинна критично перевіряти все, повинна насамперед дивитися, де істина, і повинна пам’ятати, що як професори, так навіть й академіки можуть помилятися. Щоб д. Довнар іще більше перелякавсь, я знову обіцяюся читачам «Киевской старины» поговорити з ними докладніше про праці дд. Соболевського та Шахматова в якнайближчому часі .
Бейрут в Сірії, 10 січня 1897.
Більше д. Довнар-Запольський у полеміку не вступав.
