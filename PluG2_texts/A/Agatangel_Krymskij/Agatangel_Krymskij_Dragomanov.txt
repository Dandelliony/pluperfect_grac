М. П. Драгоманов
I
Некролог
Народивсь Михайло Петрович Драгоманов у вересні 1841 року в м. Гадячі на Полтавщині. Панський рід Драгоманових вийшов з української козацької старшини, і щоденною, обихідною мовою в родині Михайлового Петровичевого батька була українська. Тільки ж ідеями своїми Драгоманови були «общероссы»: дядько Михайла Петровича був членом в «Обществе соединенных славян»; батько, що виховавсь у Петербурзі, брав участь у російському письменстві. Михайло Петрович зріс під глибоким, непоборним впливом свого батька та й, можна сказати, з пелюшок засвоїв собі свою улюблену думку про те, що для українського громадянства «общерусская» література та культура має неабияку вагу. Дальші обставини складалися так, що дедалі більше й більше одривали його од українського грунту й переносили на «общерусский».
В роках 1849 – 1853 учивсь Драгоманов у Гадяцькій повітовій школі, а батько й далі мав моральну силу над ним. Тоді-таки хлопець виявив великий нахил до історичних книжок. 1853 – 1859 рр. «він учивсь у Полтавській гімназії, де підпав підо вплив ліберального навчителя історії (тільки ж неукраїнця) Строніна, що познайомив свого учня з Герценовими писаннями. Р[оку] 1859 вступив Драгоманов на історично-філологічний факультет Київського університету; це тоді, коли на посаді куратора шкільної київської округи був ліберал Пирогов. Та 1861 року Пирогова скинено з посади. На прощальному обіді, влаштованому р. 1861 на честь відставленого Пирогова, студент Драгоманов виголосив у характері делегата од студентства дуже ліберальну промову. За цю промову ректор, покійний Бунге, дістав од міністерства народної освіти зауваження. Промова цяя одчинила студентові Драгоманову хід до гурту ліберальних професорів Київського університету (напряму, одначе, не українського). Особливо заприязнивсь він із професором всесвітньої історії В. Я. Шульгіним (що згодом ставсь редактором україножерного «Киевлянина»). Не дивниця, що за студентських років вважали були Драгоманова за одного з найзапекліших ворогів українського руху 1860-х рр. Додати слід, він часом знущавсь-таки з українського руху нещадно. Бо, на Драгоманова думку, вище од будь-яких національних змагань повинні були стояти всякі заходи до народної освіти, справи освітні. Він дещо в тім напрямі вже й був робив. Ще студентом, на 1-му курсі університету бувши, викладав він у київській недільній школі, а коли р. 1862 недільні школи було закрито, студент Драгоманов викладав історію в «Временной педагогической школе», звідки зрештою його усунено р. 1863, як «неблагонамеренного». На той час він закінчив свого університетського курса, і проф. Шульгін залишив його при своїй кафедрі всеовітньої історії. Р[оку] 1864 обороняв М. П. Драгоманов дисертацію pro venia legendi «Император Тиберий» (надрук[овано] в «Университетских известиях» р. 1864) і р. 1865 зробивсь штатним приват-доцентом Тяжкі матеріальні обставини (виховування родини та сестри Ольги, тепер відомої української письменниці Олени Пчілки) спричинилися до того, що свою магістерську дисертацію написав він й оборонив допіру р. 1869 .
Здавалося б, що все вело молодого вченого лиш до общеруськості. А тим часом життя своїми потребами підказало інший шлях. От уже й різнобірні педагогічні міркування навіяли йому рішучу думку про те, що в початкових школах неминуча річ – українська мова. Студіюючи ж українську етнографію, Драгоманов захопивсь українською народною творчістю. Як він сам каже, студіювання багатої й прекрасної народної словесності, а надто політичних (тобто історичних) пісень, що показують поетичну історію українського народу, яку сам народ і оповідає, присилували його (Драгоманова) тяжко полюбити той народ і пережити всіма силами душі всі подробиці української справи в Росії і Австро-Угорщині. Через усе те стосунки з Шульгіним гіршали, Драгоманов заприязнився з своїм колегою проф. Антоновичем, і той увів його до «громади київських українців; остаточно ж українофілом Драгоманов зробивсь десь бл[изько] 1866 – 1867 рр., коли за його педагогічні українські ідеї (див. його статті р[оку] 1866 в Коршевих «С.-Петербургских ведомостях», що за них обурювавсь і напускавсь на нього Катков), його віддано під догляд поліції. Як каже Драгоманов, ця обставина внаслідок природної реакції прикувала його до українського прямування. Р[оку] 1870 Драгоманова виряджено за кордон, де він і залишавсь до р[оку] 1873.
У Берліні бувши, він пильно слухав славного світового історика Моммзена й готував свої статті про теократію, надруковані потім у «Знании» і «Отечественных записках». Але не менш пильно цікавився він і суспільними західними течіями початку 1870-х років. Те самісіньке було з ним і в інших європейських містах – пор. його гейдельберзьку статтю «Восточная политика Германии и обрусение» ; провідна ідея в статті така: «замість централізму треба запровадити автономізм провінцій». У Відні (а р. 1873 і в Львові) Драгоманов добре познайомивсь із галичанами, пересвідчивсь, що інтелігенція галицька дуже нерозвинена та відстала , страшенно захопивсь галицьким питанням (у Києві його після про дражнили «Михайло Галицький») та й заходивсь писати для галичан низку статей на ту тему, що її вже аж до самісінької своєї смерті не зраджував: «Інтелігентним галичанам, та й узагалі вкраїнцям, треба в письменстві і в громадському житті держатися мови неодмінно народної, тобто української, однак в ідеях слід прилучитися до спільноруського письменства та й вивчати теє письменство якнайпильніш». За цю його думку українці певного відтінку вже тоді, в 1870-х рр., і раз у раз опісля взивали Драгоманова москалефілом та обрусителем. За статтю «Il movimento ruteno in Russia e Galizia» («Rivista Europea», 1873, № 1 – 2) польські часописи стали взивати Драгоманова «московським агентом». Не краще поставилася до нього й певна частина росіян: у Цюріху р. 1873 Драгоманов познайомивсь із російськими рево-люціонерами-соціалістами, за його яскраві українські пересвідчення вони визнали його за людину відсталу та вузького націоналіста...
Повернувшись р. 1873 до Києва, Драгоманов став в українському громадянстві проводити думку про «європеїзм» і про «такий соціалізм та космополітизм, які не відкидають часткових національних варіацій загальних ідей та форм». Останню думку (про космополітизм на національному українському грунті) він проводив і в університетських викладах. А втім, це не визначало, що він хоче скеровувати студентів до політичної діяльності: навпаки, на Драгоманова думку, що він її багато разів висловлював, «студент повинен учитися, учитися й учитися, а не брати передчасної участі в політиці; політиком може бути тільки людина зовсім освічена й підготована».
Вступну його лекцію «Положение и задачи науки древней истории» надруковано в «Журн[але министерства] нар [одного] проев [ещения]», 1873, ч. CLXXV.
У київському «Юго-Западном отделе императорского] русск[ого] географического] общества», що близько того часу відкрито, Драгоманов брав жваву участь, причому вимагав, щоб для етнографічних студій вживався метод порівняльний; Порівняльним методом він зацікавивсь іще р. 1869 («Новий погляд на великоруський богатирський епос Влад. Стасова», львівська «Правда»», № 25 – 31), тільки ж у Києві не то що стасівську теорію, ба й узагалі порівняльний метод в етнографії вважали за «плавание по океану безбрежному». До цього часу належать, прим., праці Драгоманова:
а) «Отголосок рыцарской поэзии в русских народных песнях», 1874 ; тут показано, як західні пісенні теми, переходячи на Русь, дістають нашарування тих країн, якими вони переходили.
б) «Песни и сказания о кровосмешении»; резюме цієї праці зачитано на київському археологічному з’їзді р. 1874 .
в) «К вопросу о следах великорусского богатырского эпоса в Малороссии», лист до Ор. Міллера («Древняя и новая Россия», 1875, № 9).
г) археологічна стаття «Палатинский холм в Риме по раскопкам» («Журнал министерства народного просвещения», 1874, ч. CLXXIX, стор. 221 – 259).
Поки ці менші праці виходили в світ, він готував дуже капітальний твір «Исторические песни малорусского народа. С объяснениями Вл. Антоновича и М. Драгоманова». Том І, що вийшов у Києві р. 1874, містить пісні віку дружинного та князівського та пісні доби козацької про боротьбу проти татарів та турків; II том (у Києві, 1875) – пісні про боротьбу проти поляків за Богдана Хмельницького.
Захоплений історичними та етнографічними студіями, Драгоманов спершу стояв осторонь будь-якої політики та публіцистики; а далі «взявсь полемізувати з україно-жерським Шульгіновим «Киевлянином» та й умістив в «Киевском телеграфе» та «Вестнике Европы» цілу низку палких статей для оборони українських змагань (особливий етнографічний інтерес викликає стаття «Ново-кельтское и провансальское движение во Франции»3). «Киевлянин», «Голос» та «Русский вестник» оголосили Драгоманова польським революційним агентом, і в травні р. 1875 куратор сповістив Драгоманова, що міністр народної освіти бажає, нехай би він покинув Київський університет. Драгоманов одмовивсь податися в відставку і влітку того самого 1875-го року зробив подорож по Галичині, Буковині та Угорській Русі. Опис подорожі – в книжці «Австро-руські спомини» (в «Народі», 1892 р.). З опису того видно, щь Драгоманов зовсім не обмежувавсь на етнографічних дослідах: він знайомився з видатними русинами й намагавсь довідатися про те, як вони мислять. Донощики з галичан повідомили до Росії, начебто Драгоманов проводить в Австрії діяльну політичну агітацію. Не дивно, що ледве він повернувсь до Києва, він зараз-таки здобув з міністерства поновну пропозицію залишити Київ та й перейти до одного з північних університетів. Коли ж він знову не пристав на це, то його звільнено «за 3-м пунктом» (у вересні 1875 року) й віддано під якнайсуворіший догляд поліції. Ще й загрозили йому, що його зашлють до далеких губерень Р[оку] 1876 Драгоманов закінчив у Києві друкувати «Малорусские народные предания и рассказы» і «Повісті Осипа Федьковича з переднім словом про галицьке письменство». Останню книжку (Федьковича) дозволено до друку ще р. 1875, себто ще перед указом р. 1876, що забороняв українську літературу. Восени того самого 1876 року він, за порадою київських приятелів та за їхньою матеріальною допомогою, виїхав з Росії і більше вже не повертавсь. Спочатку він оселивсь у Відні, далі незабаром переїхав до Женеви й тут прожив аж до 1889 року, коли болгарський уряд запросив його на кафедру всесвітньої історії в Софійському університеті (викладати по-російськи); там він і жив аж до смерті.
За кордоном Драгоманов написав силу книг та статей, і щоб тільки перерахувати їх, треба було б скількись десятків сторінок: реєстр, що його видав М. Павлик (1895), містить у собі 34 стор. дрібного друку, та й до всього того зовсім не є повний.
Певна частина його писань та видань мають характер політичний та публіцистичний (часопис «Громада» українською мовою 1878 – 1881 р., російський часопис «Вольное слово» та сила-силенна окремих брошур та статей різними європейськими мовами, що ними небіжчик володів якнайкраще). Зауважити, одначе, треба, що Драгоманов поклав собі за правило в жодних політичних змовах участі не брати та й обмежуватися на самій літературній діяльності. Ніяких надмірних перехватів у нього не було: от з нього був палкий ворог тероризмові; ідеали в нього були, безперечно, соціалістичні, але він був ворог вузькому доктринерству, часом він виступав і проти марксистів; терпіти не міг даремних теоретичних сперечань про максимальні програми, про «завтрашні дні революції» тощо; газетної полеміки він уникав, і хоч йому часом доводилося виступати з полемікою в пресі, напр., проти обрусительних намагань російських революціонер рів-централістів, але, як він сам каже, «після кожної полемічної статті він себе почував днів двоє дуже погано» (здоров’я його було взагалі посереднє). Одне слово, учений був у ньому незрівнянно дужчий, ніж політик.
Його статті про націоналізм тісно стосуються до етнографії, і через те доводиться про них сказати трохи докладніш Драгоманов палко повставав проти обов’язкового похилення перед національними познаками, повставав, як він сам казав, «проти культу національних святощів»; він був переконаний, що тільки ті національні ознаки варті пошани, котрі розумні та симпатичні. Абсолютних національних характерів-вдач та абсолютного «національного духу» він не визнавав та й доводив, що коли змінюються історичні умови життя, змінюється вдача й дух народу; народну творчість кожного народу визнавав Драгоманов за інтернаціональну; що ж до дрібніших «національних святощів», напр., убрання, – то він доводив, що й їх один народ раз у раз запозичує в другого, отже немає жодної рації зараховувати їх до національних святощів. Найістотнішу ознаку національності, мову, Драгоманов шанував, але знов-таки не як святощі, а як знаряддя для людської думки: «мова ж інтелігенції, – казав він завсіди й багато разів, – повинна бути раз у раз і обов’язково та сама, що й у простого люду, інакше не можливий буде ендосмос і екзосмос». Дарма що таким способом Драгоманов високо підносив вагу української мови й усенькою діяльністю своєю виявив себе як щирого українця, усе ж частина української інтелігенції за невизнання національних святощів і надто за перехвалювання російського письменства, одмовляла-ся навіть уважати його за українця. Щоправда, зате друга частина, т[ак] зв[ана] «русько-(себто-то галицько-) українська радикальна партія» (органи «Світ», «Товариш», «Народ», «Хлібороб», «Житє і слово», «Радикал», «Громадський голос»), можна без пересади сказати, шанувала Драгоманова, як бога.
Усі ції відомості неминуче треба подати для того, що вони значною мірою з’ясовують і наукову працю та наукові інтереси Драгоманова за кордоном, саме іменно з’ясовують, чом Драгоманов обирав ті, а не інакші наукові теми.
Ось найважливіші з закордонних його писань:
1) «La Russie d’Europe» – в «Земля й люди» Е. Реклю, 1880 р., стор. 277 – 918; Драгоманову тут належить трохи чи не вся статистична, етнографічна та політична частина, а, як каже Реклю (стор. 919), «Драгоманова знати на кожній сторінці»;
2) «Историческая Польша и великорусская демократия», Женева, 1882 р., стор. 511;
3) «Політичні (А. Кр.: себто історичні) пісні українського народу XVIII – XIX стол.», безпосереднє продовження київської, спільної з Антоновичем, праці «Исторические песни малорусского народа», 1-ий том «Політичних пісень» – це «Запорожці в 1709 – 1739 р.» – Женева, 1883, стор. 60 + 137; т. II: «Гетьманщина і Слобідщина в 1709 – 1765 р.» – Женева, 1885, стор. 12 + 226 (більше не вийшло);
4) «Нові українські пісні про громадські справи (1764 – 1880)» – Женева, 1881, стор. 132; тут, по суті, вміщено самі резюме та матеріали тих кількох томів, що не були надруковані;
5) «Kosaken» в XXXIX томі Енциклопедії Ерша та Грубера, 1887, стор. 126 – 137;
6) «Две южнорусские интермедии начала XVII в.» («Киевская старина», 1883, № 12); тут подано текст двох інтермедій червоноруса Як. Гаватовича, скомпонованих українською мовою до р. 1619; а що Гаватович писав латинськими літерами, то й для історії української мови інтерлюдійний той текст стає за дуже важливий документ;
7) «Старейшие русские драматические сцены» («Киевская старина», 1885, № И) – про ті самі Гаватовича інтерлюдії, але вже з фольклорного боку: докладно з’ясовано, як мандрували двоє бродячих сюжетів, що їх опрацював Гаватович в інтерлюдіях;
8) Ціла низка українських «віршей», вміщено в «Киевской старине» за різні роки;
9) «Із історії вірші на Україні» – в галицькому збірникові «Ватра», р. 1887;
10) «Матеріали для історії віршів українських» – «Жите і слово», 1894, кн. 1; кн. 3; кн. 4; кн. 5;
11) «Материалы и заметки об украинской народной словесности» – «Киевская старина», 1882, № 11; 1883, № 12;
12) «Малорусские песни об освобождении крестьян» – «Киевская старина», 1887 р., №№ 3 – 4;
13) «Турецкие анекдоты в украинской народной словесности» – «Киевская старина», 1886 р., №№ 2 – 3;.
14) «Шолудивый Буняка в украинских народных сказаниях» – «Киевская старина», 1887 р., № 8 і № 10;
15) «Два малорусских фабльо и их источники» – «Вестник Европы», 1887, липень; тут показано, звідки могла взятися славнозвісна українська сатирична вірша про Кирика та про неситого попа:
16) «Legendes pieuses des Bulgares» – «Melusine», 1888, №№9, 10, 12;
17) «Славянски-тѣ сказания за пожертвование собственно дѣте» – «Сборникъ за народни умотворения»,
1889, кн. I, стор. 1 – 32;
18) «Славянски тѣ сказания за рождение-то на Константина Великий» – «Сборн[икъ] за нар [одни] умотворения]», 1890 р., кн. II;
19) «Les origines bouddhistes du «DU de Tempereur Constant» – «I Congres international des folkloristes», London, 1891;
20) «Наука теологічна в Західній Європі» – «Літературно-наукова бібліотека», № 5 (Львів, 1890), про біблійну критику;
21) «Славянски-тѣ вариянты на една евангелска легенда» – «Сборникъ за нар[одни] умотворения», 1891;
22) «Забѣлѣжки връху славянски-тѣ, религиозно-ети-чески легенди» – «Сборн[икъ] за нар[одни] умотв[оре-ния]», 1892 і 1893;
23) «Чудацькі думки про українську національну справу» – 1 вид., 1891 р., 2-е вид., 1892 р., стор. 294 (Львів); тут накреслено історію того, як розвивавсь націоналізм у різних народів і зокрема, в українців; показано всі хиби українського націоналізму; докладно, але нещадно переведено оцінку діяльності українських учених і наприкінці знов піднесено думку про велику вигоду для українців вивчати «общерусскую» літературу та науку:
24) «Листи на Наддніпрянську Україну» – 2-ге вид., Львів, 1894 р., стор. 199; це – філософія історії українського національного відродження;
25) «Старі хартії вільності» – «Жите і слово», 1894 р., в усіх книжках; розвідку не закінчено через смерть авторову.
Силу-силенну заміток, перекладів та рецензій Драгоманов умістив у (лондонському) «Athenaeum» (між іншим, статтю про Вересая «The last menestrel of Ukraina»), у «Melusine», «Tradition», «Archivio per lo studio delle tradizioni popolari», «Revista Europea», по різних слов’янських виданнях і в т[ак] зв[аних] радикальних українських виданнях: «Товариш», «Народ», «Жите і слово» тощо. Висліди етнографії та історії релігій він часто намагавсь (та й умів) популярізувати; надто відомі його книжки: «Оповідання про заздрих богів», «Рай і поступ» та ін.
Серед європейських учених Драгоманов зажив великої слави й користувавсь неабияким авторитетом. Особливо яскраво це виявилося в січні р. 1895, коли прихильники Драгоманова у Львові святкували ювілей його тридцятилітньої наукової діяльності. Тоді з усіх кінців Європи понадсшгано до Львова палкі, ба навіть надпоривів повні привітання, напр., од Альфреда Рамбо, У. Морфілла, Г. Пітре, Л. Леже, М. Шіффа, Гастона Парі, Анрі Карнуа та ін. Карнуа, редактор «La Tradition» вітав Драгоманова навіть «іменем Парижа, цілої Франції» та й «викликував на всеньку Європу» («et je cril а travers Europe»): «Довгого віку Драгоманову!»
Та побажання теє ніяк не здійснилося, бо 8 червня (за ст. ст.) того-таки 1895 року Драгоманов раптово помер у Софії через розширення аорти. Смерть його страшенно вразила галичан (адже вони Драгоманову завдячують свій розумовий розвиток). Усі без винятку газети та часописи, у тому числі й антиукраїнські, умістили про нього надзвичайно прихильні відзиви. Спочутливі листи та телеграми з усіх кінців Європи і з України склали величенький том на 442 друковані сторінки. Про життя та праці Драгоманова див.:
1) Биографический словарь университета св. Владимира;
2) Dizzionario degli scrittori contemporanei – de Guberna-tisa;
3) Dictionnaire des ecrivains contemporains, par de Gu-bernatis;
4) Carnoy. Dictionnaire de folkloristes;
5) «Історія літератури рускої» львівського проф. Омеляна Огоновського, останній том. Тут дуже докладно подано життєпис Драгоманова й зміст усіх його писань, виданих українською та російською мовою, але є багацько помилок та невмисних перекручувань;
6) Збірка «Михайло Петрович Драгоманов, 1841 – 1895, його ювілей, смерть, автобіографія і спис творів, з портретом небіжчика, зладив і видав М. Павлик», Львів, 1896 р. Мало не півтисячі сторінок;
7) «Життєпись Драгоманова», що її вмістив Ів. Франков своєму часописі «Житє і слово», 1894, кн. І;
8) Велику автобіографічну вагу мають «Австро-руські спомини» самого Драгоманова, уміщені в «Літературно-науковій бібліотеці» 1889 – 1892 р. і в «Народі» 1892 р.
ІІ
В закордонному житті М. П. Драгоманова трапилося одне з тих, можна сказати, стихійних нещасть, що оберегтися од них буває здебільша так само важко, як оберегтися од нападу скаженої собаки. Таким нещастям була в 1880-х роках плюгава видумка Варлаама Черкесова, ніби Драгоманов на свою політичну закордонну діяльність здобуває гроші од російського царського правительства, од «Охранного отделения» . Негідна ця видумка навіть після смерті М. П. Драгоманова знов на якийсь час була ожила (вже в 1910-х рр.), тільки вже в іншій, не в безглуздо-дикій формі, а в пристойній: Богучарський спробував здогадуватися, що гроші на видання женевського «Вольного слова» давалися од провокаторського петербурзького потайного гуртка «Священная дружина», тільки ж не Драгоманову, а одному з безперечних провокаторів; сам же Драгоманов, мовляв, нічого того не знав і, попросту сліпуючи, блукав «у дрімучім лісі» провокаторських інтриг .
Одначе Б. О. Кістяківський [...] показав, що й цього не було і що гроші на революційні видання передавав Драгоманову не якийсь провокатор, а найчесніша людина Віктор Гольцев, редактор московської «Русской мысли» і представник «Земського союзу» .
Та це все вияснено і висвітлено вкрай аж тепер, і високий, ідеально чистий образ М. Драгоманова ні в кому тепер не будить ніяких сумнівів. А тоді, за живота самого Драгоманова? Тоді оця неправда, оцей наклеп серед тяжкої задушливої атмосфери, на яку завсіди засуджена буває емігрантщина, могли дуже прикро впливати на настрої людей супроти Драгоманова: лиха видумка часом мала силу. Ба навіть на моїх особистих найперших відносинах до Драгоманова той безглуздий наклеп – очевидячки, цілком не на честь мені – трохи був позначивсь.
III
Етнографічні M. П. Драгоманова писання знав я, ще на шкільній лаві сидівши, в колегії Павла Галагана вчившись. Допомогли тому, безперечно, і вчителі мої П. Г. Житецький та Є. К. Трегубов, бо нам, колегіатам, доводилося писати шкільні роботи («сочинения»), прим., на такі дані од них теми: «Казачество по «Тарасу Буль-бе» Гоголя» і ін., і при тому зазначалося нам, що ми можемо використати «Исторические песни» Антоновича та Драгоманова. Наш товариш колегіат Мих. Чубинський приносив до колегії «Малорусские народные предания» Драгоманова з книгозбірні свого батька з власноручним написом М. Драгоманова, і всі ми перечитали ті «Предания» не один раз. Незадовго перед закінченням коле-гіатського (гімназіального) курсу я з захопленням прочитав «Переднє слово» Драгоманова до «Повістей Осипа Федьковича», що розкрило мені очі на правдиву роль Галичини в нашім письменстві. Але ж те все друкував Драгоманів, ще як у Києві був. А про Драгоманова як про емігранта ми нічого не знали виразного.
Як скінчив я колегію Павла Галагана в Києві та поїхав по університетську освіту до Москви (1889), там я з першого ж місяця, опинившися на вольній волі, без догляду чи то батьківського, чи то колегіатського-інтернатського, одразу жадібно кинувся знайомитися з письменством закордонної України, з галицьким тим. Випадково серед моїх московських товаришів-студентів перебував галичанин Нестор Яворовський. Тепер мені відомо, що це був агент московської політичної «охранки», провокатор , і що про мене він систематично давав жандармському ротмістру Бердяеву «обстоятельные сведения» ; але тоді я цього й підозрівати не міг, а, навпаки, довірливо використав цього галичанина для того, щоб понабирати од нього якнайбільше адрес галицьких часописів та окремих галицьких діячів і вступив з ними «в жваве листування. Заборонену галицьку літературу я одержував поштою в запечатаних конвертах, чи то була націоналістична «Правда», чи радикальний Франків «Товариш», чи (з 1890 р.) радикальний «Народ», чи щоденна наро-довська газета «Діло», яку, на моє прохання, присилали мені друковану на цигарковому папері, чи що інше. Разом з тим я одержав од свого приятеля Павла Тучапського з Києва женевську «Громаду» та Драгоманова політичну програму «Вільна спілка».
Не стидаюся признатися, що я далеко не одразу зміг зорієнтуватися в усій тій закордонній літературі і опинився в певному хаосі вражень. Ідеями своїми, очевидячки, були найближчі для мене органи радикалів та писання й самого Драгоманова ; але я, в чужій для мене Москві, так болізно відчував свою розлуку з Україною, що одна з точок галицько-радикальної програми, а саме космополітизм, викликала в мені деяку нехіть. Навпаки, органи народовців «Правда» та «Діло» хоч своїми консервативними або навіть ретроградно-зашкарублими тенденціями вражали мене дуже прикро, так зате мені був симпатичний у них той патріотичний, націоналістичний дух, яким вони раз у раз пишалися. Проти Драгоманова народовці, надто ж прихильники «Правди», писали дуже різко, вони обвинувачували його в обрусительстві, закидали йому егоїзм та бажання висунути вперед свою особу коштом руйнування всякої іншої, без нього налагодженої, національної праці, закидали йому ще й інші провини, які, звичайно, не можуть робити нічию особу надто привабною. І от, кажу, не дивниця, що я серед цілого потопу всяких суперечних між собою звісток з Галичини не зміг одразу зорієнтуватися щодо особи Драгоманова. А коли Драгоманов у 10-м числі «Народу» (15 мая, 1890) надрукував одкритий лист проти «Правди» під заголовком «На увагу українолюбцям у Росії (стор. 152 – 154), я 17-го мая того самого 1890 року послав до «Правди» овій дуже нашвидку складений допис [...]
IV
Листа цього, як видко з дати, я послав з Москви до Львова 17 травня 1890 р., але «Правда» саме тоді перестала на скількись місяців виходити і він не був надрукований одразу, тобто в маї. Тижнів за двоє після того я поїхав на Україну та й перебув пару днів у Києві, де хотів точніш собі вияснити політичні відносини між галицько-українськими органами, особливо ж критиканську роль Драгоманова. Бачився я в Києві і з прихильниками «Народу» та Драгоманова, і з їхніми запеклими ворогами, прихильниками «Правди» та Кониського. Одначе балачка з ними не тільки не роз’яснила мені моїх сумнівів, ба ще гірше заплутала і затьмарила мені всеньку перспективу нашого політичного життя.
З-поміж драгоманівців виніс я дуже гарні вражіння тільки од Миколи Ковалевського та його дочки Галі, що була замужем чи не за Є. Дегеном. Я супроти них відчув таку саму симпатію, як супроти галичан Павлика, Франка, Охримовича та інших галицьких співробітників «Народу». Ковалевський і його дочка були прихильники Драгоманова гарячі, та заразом уміли вони скласти об’єктивну ціну і всім іншим українцям, хто так чи інак працював для загальноукраїнської справи. Через те од зустрічі з ними віяв на мене дуже примиренний настрій, хоч мене і нелюбо вражало в них те, що ані батько, ані дочка не вміли балакати по-українськи. Навпаки, К. Арабажин (псевдонім «Non ego»), що я в його обідав та ще й після обіду вів довгу розмову, – цей орудував українською мовою зовсім вільно, і з цього формального боку я не мав би права закинути йому русотяпство (навпаки, Арабажин говорив з великою дозою чисто галицьких або й польських слів, навіть наші щоденні сірники називаючи не «сірниками», а «запалками»); але вся Арабажинова мова аж кипіла зненавистю і комашніла дрібними вибриками проти «Правди», проти Кониського, В. Б. Антоновича, Самійленка, з галичан – Ол. Барвінського та інших прихильників «Великого Князівства Київського з князем Сапігою на чолі». Найбільше не перетравлював Арабажин Кониського. Зневажливо трактував його він і як негідну особистість, і як нечесного й нерозумного політика, і як нездару-белетриста; Кониського збірку віршів «Порвані струни» Арабажин глумливо називав «Порвані штани»; відому Кониського поезію «На скелі високій сиджу одинокий» він процитував: «На скелі високій сиджу одноокий» . В Сивенькому (Самійленкові), прихильникові «Правди», Арабажин не добачав ані іскорки справжнього, натхненного таланту . Про Ле-вицького-Нечуя, теж прихильника «Правди», Арабажин казав, що Нечуй уже «виписавсь» і для української літератури його дальша письменська діяльність буде мінус. І т. ін., і т. ін. Але ще гірш, ніж Арабажин, вразив мене мій шкільний товариш П. Тучапський: Кониський в його очах був слизька гадина, що до неї й рукою доторкнутися огидно; «Правда» – гірша од «Московских ведомостей»; він, Тучапський, щоб слідкувати за галицькими справами, охітніш читає москвофільську «Червону Русь» (ретроградну і писану язичіем), бо вона менше тягне читача на блювоту, ніж «Правда» і писання правдян .
Не з кращим настроєм на серці поговорив я і з прихильниками «Правди». Про особу Драгоманова я почув страшні слова (та не од Кониського а, скільки згадаю, чи не од Торського, людини теж старшого віку): «Ще можна б вибачити Драгоманову, коли б дійсно знати, що він, знудившися в еміграції за батьківщиною, ладен здалека ідеалізувати наше російське життя; та біда в тім, що нема в нас непохитної певності, чи щиро Драгоманов про це все пише. Адже російська закордонна еміграція навіть печатно була заявила як про річ доведену, що не од кого, як од тайної російської поліції, одержує Драгоманов на свої видання гроші – бо й на те є якісь ніби докази або, принаймні, підозріння» .
Не диво, що в голові моїй нічого не прояснилося після таких тяжко-прикрих балачок з киянами. «Calomniez, calomniezl Il en rectera toujours quelque chosel» – навчає дон Базіліо Або, як каже доісламський арабський вірш про дуже паскудні, але влучні наклепи:
Про тебе пустили таке слівце, що я його не можу забути, аж доки люди Сірії 
будуть у зносинах з людьми Єгипту та Нілу. 
Чи воно правда – теє слово, чи воно брехня, але ж воно сказано. І не 
очистишся ти од слова, коли воно сказано.
Qagqil, аин || xaqqäH wa ин кязибан,
Фа ма гизаро-кя мин II qawлин, иза qila .
V
Із Звенигородки я влітку того, 1890 року не залишав листуватися з галичанами. Ідеї «Народу» аж надто були для мене близькі, а редактор Мих. Павлик так любо притягав мене своїми листами, що я із Звенигородки-таки послав до «Народу» дві свої сходознавчі статті . Але думка про Драгоманова і його роль як можливого підкупного агента мене мучила. Щось запитати в Павлика я не зважувавсь: розумів, що навіть мій запит буде для нього невимовною кривдою. А от з листа іншого галичанина, Вас. Лукича, що в кінці літа взявсь редагувати «Зорю», я несподівано підловив ноту, яка ще тяжчим каменем лягла мені на душу.
«Народ» в ч. 8 (1890) був висміяв «Правду» за її похвали покійному Володимиру Барвінському, редакторові «Діла», і сказав: «Правда» стоїть на такім ступені розвою, що ще потребує божків». Я в листі до Вас. Лукича (псевдонім Вол. Левицького; найбільш він відомий, як редактор «Зорі») мимохідь спитався, що він думає про цю полеміку. Лукич мені одписав цілим панегіриком на адресу покійного Вол. Барвінського, рівночасно обвинувачуючи Драгоманова, що він (мабуть, в «Австро-руських споминах»?) намагається цілком покалічити образ заслуженого покійника. Разом з тим Вас. Лукич розхвалив і живого Володимирового брата – Олександра Барвінського, фактичного редактора «Правди», і перелічував мені всі культурні заслуги Олександра Барвінського для України та для національної її ідеї і його невсипущу, чисто бджолину працьовитість для тієї ідеї. Роль Драгоманова для настроїв галицьких радикалів В. Лукич витолковував негативно: Лукич ставив радикалам за зле їхню сліпу, безоглядну покірність супроти Драгоманова. Бо це, писав він, виходить на явну шкоду для українства; було колись, зміг Драгоманов одвернути Франка, Павлика, Белея од москвофільства до українства, а тепер надмірно русофільська Драгоманова проповідь робить те, що навіть тая галицькая молодь, яка вже твердо була стояла на українськім грунті, починає навертатися до «Червоной Руси», до її язичія: один з чільніших молодих радикалів заповідає, що цілу книжку, писану на економічні теми, він видасть у овіт москвофільським язичієм, а не українською мовою .
Я після отаких листів відчував, що хоч «Народ» зостається для мене симпатичним органом, але проти особа Драгоманова в мені починає щось клекотіти дуже ворожее. А коли я восени того 1890 року вернув із Звенигородки до Москви та здобув од Олександра Барвінського повідомлення, що «Правда» поновляється і запрохує мене дописувати до неї, то мій недобрий настрій різко позначивсь на моїм осіннім дописі до «Правди».
VI
Темою для допису я вибрав московське студентство.
Обставини збіглися так, що довелося мені тієї осені 1890 р. пізнати багацько неоднакових типів московського студентства. Через Кл. М. Іонову, потайну переписувачку всякої «нелегальщины» (для друкування в підпільній літографії Зворикіної) я зміг побачити тоді цілу низку всяких активно політичних діячів студентського підпілля і балакав з ними. Вражіння були сильно двоїсті. Як героїв, що боролися (хоч прокламаціями та «літературою») проти ненавидного і для мене царського режиму, я мусив їх принципово шанувати; а разом з тим мені справляли прикре вражіння їхня особиста велика неосвіта (до речі, чужих мов ніхто з тих молодих підпільних діячів не знав), та густо-часто вражав і природний ix нерозум. А вже щодо справи української, то я бачив у них повне її нерозбирання і коли не зовсім рішучу ворожнечу, то в кожнім разі зарозумілу байдужість та холодність. Окрім цих (ідейно, очевидячки, найкращих) представників московського студентства, мав я часту нагоду, почасти й сам її з пікавості шукав, говорити і з московськими студентами іншого типу, що зовнішній освітній полиск мали вони непоганий, французьку, німецьку, англійську мову знали, мабуть, не гірш од мене, дозволяли собі певне вільнодумство і скептицизм, але були студентством все ж політично лояльним, навіть патріотичним, і казали, що в оправах політики і моралі вони – «реалісти», а не «мечтатели». Пам’ятаю, одному з них патріотизм не перебивав промовляти ось які (це ніби теж «реалістичні») тиради: «Моя філософія – отака: дай мені п’ятака – я тобі вклонюся; дай гривеника – вклонюся ще нижче, а за карбованця в ручку поцілую». Розуміти це треба було ніби алегорично, бо той, хто це казав, був багатенький, нівроку, і п’ятакам міг ціну не складати. Наводили мені люди й такі приклади, що не через що інше, тільки через студентські доноси, переміщувано вільнолюбивих професорів, котрі не доволі пильнували обережності в своїй мові; таких вільнолюбивих професорів часто навіть зовсім скидувано з посади. Ясно, що для такого студентства тодішній російський режим не здавався важким; ба, вони добачали тільки в самодержавності всю силу і благо Росії. Простонародний вираз «царь-батюшка» був дуже для них милий. Не один з них читає газету «Московские ведомости» залюбки, кажучи, що, хоч ліберальні «Русские ведомости» бувають і цікавіші, але «Московские ведомости» – ці «стоят ближе к делу». Один (він пізніш вийшов аж на губернатора) признававсь мені: не можна читати в газетах за царя, щоб не відчувати при тім якесь солодке мління є серці.
Так ото свої вражіння од московського студентства (не радикального, а другого типу, бо про московських радикалів я думав писати пізніш) я й списав у кореспонденції до «Правди» (1890, жовтень, стор. 132 – 135 ) і іронічно докинув: «Напевне, однак, п. Драгоманов вхитриться одшукати в усьому цьому верх поступу, до якого українцям ще далеко». Далі в тім дописі я торкнувся того факту, що «Правда» після перерви знов виходить у світ, бо нам патріотична преса потрібна, і знов ущіпливо додав: «Час би кінчити свій лист, бо й так виходить довгий. Та на кінці не можу не об’явити своєї втіхи, що «Правда» відновилася. Для піднесення нашого духу дуже потрібні такі патріотичні письма, як сеє. Тільки п. Драгоманову невтямки, що перше, ніж розпочати працю для нашої громади, людина мусить зацікавитися тією громадою, полюбити її. Спершу треба збудити в інтелігенті любов до свого вкраїнського народу, себто збудити патріотизм, і вже після інтелігент береться до праці (певне, що й економічної, якої вимагають соціалісти) на користь тому народу, якого він покохав. Зробити з українця (родом) українолюбця – це велика заслуга, велике завдання. Високим своїм патріотизмом «Правда» може чинити (як і досі чинила) добротворний івплив. Дурно Драгоманов і його прихильники ратоборствують проти патріотичної белетристики, нарікаючи її і «вкраїнською катковщиною», і іншими прихильними епітетами: патріотичні писання нададуть тільки заохоти до праці, а не зашкодять. Через те і «Правда», так само як багато творів Шевченка, давнішого Куліша або ще – із пізніших – Мордовцева і т. ін., чарівно впливають на читача і навчають не цуратися неньки-Вкраїни, навчають не згортати рук, а змагатися до того, щоб приносити правдиву користь нашому занедбаному людові. Але що ж! Наші космополіти не хочуть зрозуміти ваги патріотичного читання!»
Мого отого жовтневого дописа «Правда» надрукувала в жовтневій-таки книжці, а разом з тим вмістила і давніший мій допис 17 травня з запитаннями до Драгоманова.
Тепер аж дико й прочитати оте все, важко й зрозуміти, яким способом у мене, двадцятилітнього студента, могли випорснути з-під пера такі некультурно-панібратські, вкрай нешанобливі слова проти поважного вченого професора. Гадаю, це саме тому й могло статися, що літ мені тоді було якихсь двадцятеро, і всі ті друковані та усні інвективи проти Драгоманова, які виходили од людей теж ніби поважних, дозволили й мені розперезатися та й забути всяку пристойність.
VII
Драгоманов не одразу озвавсь, але за нього обурився М. Павлик в «Народі».
Павлик не міг повірити, щоб оте все, що надруковано в «Правді», міг писати я. Адже Павлик знав з мого ненастанного листування з ним, що я з «Народом» солідаризуюся; а в його голові живовидячки не вміщалася думка, щоб можна було солідаризуватися з «Народом» і заразом психологічно відділяти від «Народу» особу Драгоманова. Натурально, Павлик і догадуватися не міг, що в моїй душі підо впливом усяких лихих чуток та поговорів про потайну Драгоманова службу царській поліції іде та й іде тяжка внутрішня боротьба з самим собою. Тому Павлик, надрукувавши у 22 числі «Народу» мою ще влітку прислану розвідочку «Один із перських протестантів – Хайям» (стор. 353 – 354) за повним моїм підписом «Хванько Кримський», надрукував утому самому 22 числі «Народу» (1890, 15 листопада, стор. 356) таку свою «Правді» відповідь: «Редакція «Правди» ві Львові. Ми мали би дещо відповісти на непідписані (!) «дописи з Москви та Чернігівщини», поміщені в останнім випуску «Правди», та там немов якась чужа рука повставляла такі брехливі та глупі уваги про Драгоманова і т. ін., що ми би не шанували себе й д. Драгоманова, якби на таку писанину відповідали. Ми – за критикою, навіть острою, та не за необразованністю. Такою «українською культурою» не побореш «російської некультурності».
Я, одержавши 22 числа «Народу», 1890, покривдивсь; але – і це, безперечно, на честь мені – ще й засоромився вкрай. Саме ж тоді мені пощастило роздобути для прочитання брошуру князя Черкезова (в Румянцівському музеї, дякуючи деяким моїм зв’язкам з бібліотекарями того музею). Я перечитав її, і мені так гидко стало од плюгавого гону того «князя» (мабуть, якогось кавказького), що я аж палав од сорому навіть на саму думку, чи не скидаюся вже й я на того розгнузданого «князя». Я відчув дуже просту істину, що хоч би я й носив у душі будь-які підозріння проти Драгоманова, а тону такого я допускатися не смію. Не гаючися, я послав для «Правди» нового листа (через руки Ів. Франка, щоб він його міг наперед перечитати). В тім листі я у Драгоманова попрохав вибачення, але, з фальшивого парубоцького сорому перед читачами, намагався це зробити не в чисто покаянній, а в трохи ніби амбітній, ще кусливій формі, особливо силуючися іронізувати проти М. Павлика за його вислів: «брехливі та глупі уваги».
Москва 23 листопа/5 грудня 1890
В жовтневому випуску «Правди» було надруковано давній лист одного українця з Москви з запитами, зверненими до п. Драгоманова. (Лист той був підписаний, але «Правда», боячися пошкодити дописувателю, не надрукувала підпису, за що автор тепер дуже вдячний). «Народ» (не спитавшись і Драгоманова) одмовивсь од-повідати на те письмо задля його тону. Коли «Народ» кепкує з правдян і всіх інших народовців, буцім, вони потребують божків то, з свого боку, і прихильники «Правди» мали б право вважати Драгоманова за божка для народян , бо яка-небудь дрібниця, сказана про «священну» особу Драгоманова, приневолює «Народ» одповідати попросту лайкою. Напр., «уваги про Драгоманова», що знаходяться в московськім дописі, «Народ» зве «глупими і брехливими».
Подивімося ж, що є там відносно особистості Драгоманова: 1) «Драгоманов вживає і насмішки замість доводів». Хіба це не правда? Гадка ця, зрештою, не нова, бо ще д. Борковський у «Зорі», розбираючи часопис «Товариш», сказав те саме. 2) «З Болгарії докоряти українцям невідважністю нетрудно». Перекажім ці слова інакше: «Хто живе в незалежності од російського правління, той забуває, що для українця небезпечна річ – підписатися й під белетристичним твором, не то що під статтею політичного змісту, бо наш любий уряд зробить йому неможливою усяку діяльність на користь свого народу, ба й – часом – саме існування». П[ан] Драгоманов краще, ніж хто інший, міг би розказати, якою солодкою буває є Росії відважність. 3) «П[ан] Драгоманов любить гудити українське, порівнюючи з російським». Це ж знов не наклеп на Драгоманова. Певне, що він не вихваляє гемних боків російської суспільності, але забуває, в яких умовах перебувають українці, а в яких великоруси, через те й виходить у нього пересада в один бік. Та так робить не один Драгоманов, а багато й інших українців, охочих до критикування, і це несправедливо. «Яка кому дужість, такая й вага: важка муравлю й саранина нога», – навчає східна мудрість; варто було б і нам це затямити.
Чи це справді такі негідні наклепи, що через них і відповідь дати не можна, судіть усі.
Два інші дописи (з Чернігівщини і знов один з Москви), очевидячки, не були обчислені на дискусію. Але, раз «Народ» каже, що й через них Драгоманов не може давати відповідь на запитання, то гляну я й на їх; притім я наперед повинен зазначити, що автор московського допису кається тепер за деякі слова свої про Драгоманова. В чернігівськім дописі нема ані спомину за Драгоманова, а є тільки замітка про псевдолібералів, які колись ніби трималися вищих ідеалів, а тепер їм спроневірилися. В московськім дописі про Драгоманова є таке: 1) «Напевне, однак, п. Драгоманов ухитриться одшукати в усьому цьому верх поступу, до якого українцям ще далеко?» Питання поставлено з іронією, але, нема де правди діти, з іронією недостойною. Автор того допису прохає п. Драгоманова простити йому цеє місце, а ще більше про це просить він улюблену свою «Правду». Він винен тому, що замість «може» поставив у цьому запиті «напевне». Коли б він був написав: «може, вхитриться одшукати», тоді відповідь була б така: «Певне, що ні. Але тим він сам визнає, що між російською інтелігенцією темряви зовсім не менш, як між українською». 2) Потім ще говориться в московському дописі, що прихильники Драгоманова цілком даремно лають патріотичну белетристику, бо вона являється важливим стимулом для праці на дійсну користь простому людові: «Зробити з українця (родом) українолюбця – це велике завдання»... Трохи ж чи не все те саме сказав і один з українських прихильників «Народу» (ч. 22, стор. 350)! Але в «Правді» ця гадка була висловлена трохи недостойним тоном («Тільки п. Драгоманову невтямку» і т. д.). В усякім разі той, хто писаїв як цього, так і першого московського дописа, прохає і шановну редакцію «Правди», і п[ана] Драгоманова – простити образливий тон (а наклепу навіть і не було). Другим разом буде задля дописувателів наука: звертати якнайпильнішу увагу і на спосіб вислову своєї думки.
Я постараюся тепер в якнайпристойнішій формі знов сказати те, що було в листі, заадресованому до Драгома-нова і поміщеному в відновленій «Правді». П[ан] Драгоманов висловив гадку, що українці для здобуття волі, конституції повинні сполучитися з великорусами. А дописуватель «Правди» сумував, що великоруси «і в своєму лібералізмі – противні ідеї українства»: крім небагатьох одиниць, всі інші – вороги наші. «Народ», певне, міг би сказати, що це неправда, міг би покликатися на вміщені в тім часописі листи деяких росіян, котрі в імені ширших кругів заявляють про свою готовість на спільну роботу з українцями. Тільки ж це не зіб’є дійсності: ми скрізь бачимо таке сильне ворогування проти нашої народності, яке не дозволить »вірити заявам безіменних (І – ставлю при слові «безіменних» знак поклику за прикладом «Народу») дописувателів того часопису. Навпаки, подумаєш тільки: «Вашими б устами та мед пити!», – бо такі люди, як М. Ф. , то дуже шановні люди, шкода тільки, що вони – винятки, а говорять в імені загалу. В якій мірі можна вірити дописам, я пересвідчуюся вже хоч би з московського допису з підписом д. «Не. Я» , надрукованого в 10-м ч. «Народу», де добродій «Не. Я» говорить в імені загалу (І) народників російських, бо, бачте, їх «чільніші люди» згодилися на програму «Народу». Приватно ж мені відомо, що Не. Я-ому виявив свою згоду з програмою «Народу» тільки один народник , який ніби ручився ще за другого. Отож одна або дві людини явилися ручителями за всіх російських народників (а ті, певне, і за самий «Народ» не чували). Чи, може, російські народники являють собою якийсь такий тісний зв’язок і стислу організацію, що дві «чільніші» особі можуть заступати усіх?!» Ні! Сумно, сумно, але антагонізм поступових великорусів проти українства існує насправжки! Для того не можна повірити запевненням одиниць, що великоруси – наші прихильники, коли, тим часом, відчуваєш зовсім протилежне. Яка причина для ції нетерпимості? Може бути, причиною являється тая обставина, що «кацапи» нас, «хохлів», страшенно мало знають. Задля них, великорусів, ми не симпатичні й назвою «українофіли», бо слово «філи» наводить на думку про якусь вузькість наших поглядів. Інші ворогують через те, що дуже люблять свого власного «русского мужичка» і не можуть помиритися з думкою, що од того «русского мужичка» вони мусять одкинути аж 20 мільйонів люду. їм здається «сепаратизм» наш чистою примхою, нічим не оправданою; на їхню думку, тая українська мова, якою ми пишем, це її викували дурні «сепаратисти», а справжня мова малоруського народу ніби має тільки дрібненькі одміни од великоруської і українець, бачте, має розуміти «великоруса без найменших труднощів. Значиться, гадають вони, українофільські змагання – і безпідставні, і не раціональні, ба й ще шкідливі. Наші театри, що часто гостюють в Москві і Петербурзі, і ті наочно не пересвідчать «невірного Хому»: з убийчим спокоєм він вам заявляє, що на сцені – то кована мова або автори навмисне накопичили тут самісінькі незрозумілі провінціалізми.
Так от бачите, пане «Народе», що перебиває нам простувати в нашій діяльності вкупі з великорусами...
В «Народі» було надруковано, що всі молоді українці пристали на програму русько-української радикальної партії . Я ані на крихту не сумніваюся, що п. Павлик одержав скількись листів саме отакого змісту, але мушу заявити, що не гурі можна на такі дописи ввіряти. «Прекрасні маски» (вживаю драгоманівського терміна), себто безіменні дописувателі галицьких часописів, звичайно пишуть в імені цілої громади, а насправжки показується, що дописувателеву думку поділяють якісь три-дві особи, а ще частіше – сам він. Для того, кажу, не треба вірити, ніби все наше молоде покоління згодилося на цілу програму «Народу». Та й справді: хто читав сумного, але дуже правдивого дописа Е. С. в 9-м ч. «Народу», який наробив свого часу в Києві стільки гембелю, той тямить, що в нас за громада , і невже ж така громада могла пристати на цю програму? Адже ж і менше ліберальна програма їй має здатися ще за недочасну?! Звичайно, що «Народ» має на Україні і цілковитих прихильників . Але кінець кінцем ті націонали, які держаться таких самих (ретроградних, але що ж діяти!) пересвідчень, яких і я, не дуже-то одрізнятимуться в практичній діяльності од українських справдешніх прихильників «Програми» русько-української радикальної партії, бо дай, господи, вдіяти що-небудь на полі навіть менше ліберальних вимог! Ми ж живемо не де, як у Росії! Велике розуміння теперішнього моменту показав «Народ», написавши на стор. 355: «Всякі, а надто дуже делікатні спори про капітал і працю, тепер для поступу Росії ні на що не придадуться і навіть шкідливі тим, що можуть найкращі сили відвести від першої, неминучої зав-дачі усіх щирих діятелів Росії – від здобуття політичної волі... В Росії перше треба зробити так, щоб всім вільно було хоть спорити прилюдно» .
Я, людина з противного табору, мушу однак признати за «Народом» ось які добрі прикмети: 1) Доказність і основність. Причина – розмірна уміркованість, яку п. Охримович навіть гудив. 2) Терпимість. Тут, у «Народі» ми бачимо праці й дописи чужих людей, бачимо надрукованими такі гадки, котрих і не сподівалися б були здибати і котрі навіть викликують обурення в палкіших (але чи розумніших?) прихильниках «Нарду». Ця риса, терпимість, знехотя підкуплює безсторонніх читачів. От зате в полеміці нема чого сподіватися безсторонності од «Народу»: на кожнім ступені товче він тоді прихильні назви; «Дурень, неук, ретроград – ретроград, неук, дурень» (часто, справді, бувають сказані ці слова дуже чемним тоном). А то ще добрий коник – «ворог народу»! (Мабуть, «Діло» здивувалося не менше, ніж його читачі, коли «Народ (стор. 359) в одній звичайній фразі «Діла» зміг одшукати глум над бідними людьми) . Про гарні вчинки людей не своєї парафії (напр., про коломийські збори) «Народ» не вагається сказати, що вони не щирі. Все отаке дуже нелюбо вражає безстороннього читача, і я сміливо кажу, що «Народ» цим-о дуже сам собі шкодить. До речі, про терпимість; в однім місці «Народу» (устами п. Охримовича) говориться дещо в обороні українського наріччя перед галицьким , а на ділі й «Народ» не може перебутися без нетерпимості супроти наддніпрянської мови, без будь-яких переправок українських писань на галицький лад. 3) «Народ» не лякається звати речі їхніми прямими, справжніми йменнями, бачить моральність у змісті, а не в зовнішній формї . Здається мені, що я поставився до «Народу» зовсім безсторонньо, хоч належу до прихильників «Правди», що їх «Народ» визнав за безнадійних.
Іще я загадаю «Народові» пару запитів.
У 22-м ч. на стор. 350 надруковано із «Сповіді» В. Б. Антоновича такі слова: «Серед польської шляхетської громади, що сидить на Вкраїні, раніш чи пізніш стане моральною потребою повертання до народу і свідомість неминучої потреби працювати на користь народу». «Правда» була додала: «Дожив Володимир Боніфатійович до того, що справдилося це його сподівання, і фактів такої свідомості серед поляків уже немало». З сих слів дописуватель2 смутно висновує таке: «У нас, русинів, націоналізм, незамітно, може, для самого себе, зближається тепер до панства, шляхетства» і через це губить «весь дорогий зміст нашого демократичного життя». То виходить, що пан не сміє стати демократом? Пан не сміє працювати на користь народу? Невже таки оцю думку хотів висловити дописуватель ! Прохаю пояснити.
В ч. 21 на стор. 340 «Народ» визнає вагу всяких подань, петицій, бо вони показують, чого нам треба од уряду , а в ч. 22 (на стор. 355) редакція збиває ової слова, коли мова торкнулася Кониського . Рівняючи вчинок Цебрикової і Кониського, Ви, пане редакторе, знову допускаєтеся страшенно сторонничого суду і надаєте фактам світло геть несправедливее. Як на наші обставини, то Кониського подання є вчинок такої великої горожан-ської одваги, до якої українці (страхополохи тії) ще й не доросли (І – Так воно єсть!). Подання те було не покірне «ходатайство», як Ви кажете, але наводило низку доводливих аргументів. (Зміст його, певне, вам відомий). Цебрикова – тая не могла просити за волю або привілегії для якоїсь нації, напр., хоч би за право друкувати щось своєю мовою, бо вона й не відчувала гніту над мовою, над національністю, належачи сама до владущої нації, яка над своєю мовою заборони не знає, яка вже тішиться деякими правами, а бажає ще більших. Нам же одібрано усякі мінімальні елементарні права. Для нас і говорити своєю мовою то вже є злочин; нашій нації – гірше, ніж усім іншим націям. Тим-то дуже важлива для нас річ – придбати собі хоч первісні права, хоч право на мову, бо без неї неможлива ж просвіта нашого дорогого нам народу. (А скажіть по совісті, коли міг Кониський мати більшу надію на успіх? Чи домагаючися лиш тих прав, якими вже користуються всі інші підвладні народи, чи вимагаючи таких прав, яких ще жодна народність не має?)
Маючи хоч мову, законом дозволену, українофілам можна буде освічувати народ і впливати на народ – тоді й народ може статися помічником для інтелігенції в справі добуття дальшої волі; а без участі народної маси хто знає, чи багато вдіє сама інтелігенція? Зрештою, коли б Ви вказали українцям хоч трошки кращий шлях, то певне, що вони б вам гаряче подякували. Тим часом Ви кажете нам попросту: «Се ваша справа» , – та й по всій мові!.. От Кониський, вважаючи на нашу безвихідність, спробував впливати на правління хоч доводами, аргументуванням: «А може, наші гнобителі схаменуться!» Кониського болять злидні України, він хоче їм зарадити, і що ж за це знаходить?! Гірко, гірко почути, як він за свою щирість, за любов до народу, за подвиг (бо те подання є подвиг! Ви, галичани, цього не хочете зрозуміти) дістає тільки посміх і образу од своїх-таки земляків, і то од тих, котрі теж люблять мужика. Тільки й скажеш: «Господи, прости їм: не відають-бо, що творять».
Один з прихильників «Правди». Р. S. Бажаючи, наскільки можна, не бути «маскою», я рівночасно подаю своє ймення «Народові».
VIII
Вище я вже був згадав, що цього свого листа я надіслав не безпосередньо до редакції «Правди»; навпаки, щоб у редакції «Народу» могли його перечитати заздалегідь іще перед надрукуванням у «Правді», я надіслав його на руки Ів. Франка. А з Франком, через усякі літературні справи й питання, я мав систематичні листовні зносини. Окрім того, він не раз прохав мене купувати йому у московських букіністів ті чи інші потрібні йому наукові давні видання.
Ще «Правда» не встигла й видрукувати мого листа про Драгоманова, а Франко негайно одписав мені от що (9 грудня 1890) :
Вельмишановний добродію!
Тільки що одержав Ваш лист і спішу одповідати Вам. Я дуже рад, що Ви гакі охочі до роботи над перекладами орієнтальних поетів, про котрих я ще в гімназії нераз з тугою думав, читаючи вривки з них в німецьких переводах . Чи статтю про Гафеза надрукує «Народ», я не знаю, але сумніваюся, бо він тепер в дуже тяжких матеріальних условинах, а надто завалений політікою. Та про те Ви робіть і присилайте, я надрукую Вашу роботу хоч би своїм коштом у «Літературно-науковій бібліотеці». Що до Хейяма, то Ви несправедливо закидаєте (в своїй статі, котру я передав «Правді»), що «Народ» викинув якісь річи нерелігійні. Задля браку місця пропущено власне такі вірші (не тямлю, чи два, чи три), котрі були зовсім невинні і не тикали питання релігійного, значить, і не характеризували Хейяма як вільнодумця. Щодо книжок, конечно, я буду чекати, тим більше, що у мене тепер грошей дасть біг . Коли розживусь, то пришлю на Ваші руки і проситиму, щоб Ви купили міні. Поки що я рад би знати ціни. Ну, та про се побалакаємо, коли у Вас буде по екзаменах, а поки що, щире спасибі за добру волю.
Хотілось би міні поспорити з Вами про Ваш лист до «Правди», та дуже жаль, що часу в мене так мало, а при тім і жалко Вас. Ви, очевидно, як я міг переконатися, чоловік щирий, гарячий, віруючий в те, що пише. Тим сумнійше, що Ви своєю щирістю задумали піддержувати людей, котрі – скажу Вам по совісті – єї не варті. Добре-то говорити in abstracto про «народні святощі», про націоналізм і т. ін., але завсігди треба дивитися, хто, як і в якій цілі орудує тими овятощами. От, напр., по-Вашому – «Правда» – носительниця святої народної корогви, а по мойому вона, винявши те, що пишуть недогадливі кореспонденти, – збірка брехень, крутійства та пустої фразеології, і міні хіба те дивно, як такий чоловік розумний, як Ви, сего від разу не розкусить. Треба Вам знати, що та «носительниця» видався на польські магнатські гроші, видаєся зовсім не в інтересі мужика українського (котрий в ній сістематично замінюється «мовою, землею, ідеєю»), а в інтересах – ну, та я думаю, що доки дойде до Ваших рук отсей мій лист, Ви будете мати в руках «Народа» і дізнаєтесь про угоду, заключену Вашими «носителями народних святощів» з австрійським урядом і ультрамонтанством єзуїтсько-уніятським, угоду «постыдную во всех отношениях». А знайте, що перші товчки до тої угоди вийшли з Київа, від основателя «Правди» , і що немаловажну роль в єі уклепаню грав Ол. Барвінський. Я думаю, що угода та повинна на Вкрайіні отворити людям очи більше і швидше, ніж дотеперішні статі «Народа», котрі постороннім людям могли справді нераз видаватися за острими або й зовсім несправедливими. Конечно, я далекий від того, щоб уважати «Народ» за часопись, редаговану зовсім добре, багато де в чому не годжуся з деякими редакційними статями що до тону і тактики (хоч годжуся в прінціпах), але одно тілько кажу: можемо помилятися, та з розмислом ніколи не брешемо, і коли щось кажемо так, то будьте пересвідчені, що маємо на се докази, хоч не все йїх і виставляємо на показ. Се відноситься нпр., до Вашої уваги про згідність молодіжі украйінськоі з нашою програмою – згідність таку заявило нам кілька гуртів молодіжі в Києві й Одесі (по 50 або й більше людей), і заявили устами нашого делегата, що був у них особисто. Правда, практичної ваги сі заяви для нас поки що (крім невеличкого співробітництва) не мають, але се ще один резон, для чого ані ми, ані наші кореспонденти не потребували композувати сеі відомості. Не знаю, може мова моя видасться Вам гіркою і прикрою, але по совісті кажу Вам, що пишу сі слова зовсім спокійно, а тілько задля поспіху лишаю й їх в такій необтесаній формі. Не знаю, чи не покажесь Вам невмістним і те, що я скажу далі, але я скажу се тілько для того, що щиро поважаю Ваш письмечський талант . І для того кличу до Вас: залишіть на якийсь час політику, поки доклад-нійше не пізнаєте людей і обставин, поки не розчовпаєте того, що твориться по за кулісами, на котрих намальовані всякі «народні святощі». Пишу Вам се як чоловік, котрий на свойім віку богато наробив дурниць і помилок власне через те, що не спитавши броду кидався в воду і тілько пізнійше переконувався, що се не вода, а проста калюжа. Для того смію радити Вам: пишіть вірші, новели, перекладуйте Гафіза, Сааді і кого хочете – сим Ви здобудете собі ім’я і пошану в літературі. Але такі статті, як та, котру Ви (в щирім намірі) вислали «Правді» – нічогісінько Вам не здобуде, і коли «Правда» видрукує єі (об чім я сумніваюся), то боюсь, що Ви швидко так само будете каятися еї, як і автор давнійшої московської кореспонденції.
Надіюсь, шановний добродію, що сі мойі слова не зроблять ущербу в наших дружніх відносинах; з мого боку вони йдуть із щирого серця і бажаня розвою нашого рідного письменства, в котрому, як міні здаєся, Ви можете заняти видне місце.
Львів, 9/1 4890. Ул. Зиблікевича, № 10.
Стискаю Вашу руку Ваш Ів. Франко.
Франко був безперечний психолог і м’яким тоном цього свого листа не міг мене не зворушити . Тільки ж коли треба дивуватися чиїйсь надзвичайній психологічній проникливості, так це проникливості Драгоманова.
Із своєї далекої болгарської Софії він навряд чи мав якісь фактичні реальні звістки про невідомого нікому «Хванька Кримського», хто він такий, що він таке. А якщо, може, хтось (напр., Франко) і написав Драгоманову, що «Хванько Кримський» це студент-орієнталіст II-го курсу, то ще менше було Драгоманову причин поставитися до мене з увагою, бо він, як відомо, державсь думки (та й у печаті аж надто часто про це заявляв), що «всегда был противником смешения вопросов полигики (консервативной, как и революционной) и школы» і що сміху варті «ті 20-літні хлопці, котрі пишуть політичні програми і статті» . Але в даному разі Драгоманов інстинктово вгадав мою духовну близкість до нього. Десь так у січні 1891 року написав він до редакції «Правди» лист, де вдававсь і до інших співробітників «Правди» з запитаннями, а мене зосібна захарактеризува як людину щиру, тільки дуже зле поінформовану і давав широкі пояснення, чому його, Драгоманова, не можна вважати за обрусителя, а треба вважати за діловитого, реального українського політика. Бо щодо російського письменства, то воно, зрозумілеє для кожного українця своєю мовою, навіть з чисто практичного погляду варте того, щоб його українці знали. А політичним шляхом для найближчих завдань доводиться нам іти спільно і з невеликорусами, і з поступовими великорусами, бо інакше мало буде шансів для успішної боротьби проти деспотизму, що нас усіх – і поступових великорусів, і невеликорусів, і українців – однаково гнітить і нищить і однаково для всіх ненавидний. Більше-менше Драгоманов написав там у листі те саме, що потім, того ж таки 1891 року, висловив печатно в «Чудацьких думках» у розділі 5-ім, надаючи своїм думкам заголовки: «Неслушність спорів з великорусами про наші національні права. Потреба умови з ними на грунті чисто політичному: прав особи, вільних порядків державно-адміністративних. Федералізм і земська самоуправа (selfgovernement). Тенденції земські в Росії. Природна постепенність зросту українства при політично-адміністративній волі в Росії» .
Редакція «Правди» (Ол. Барвінський) переслала лист Драгоманова до мене в Москву. Здобув я його 2/14 марта 1891 року.
Наче важкий-важенний камінь з душі моєї зваливсь, як прочитав я того листа. Наче чудом, геть уся недовіра і будь-яка нехіть проти Драгоманова у мене як стій розвіялися, і мені аж дивно сталося, як це могли були гніздитися в моїй душі негарні підозріння проти нього. Не беруся точно заналізувати, що саме в Драгоманова листі найбільшу мало для моєї душі силу; не думаю, одначе, щоб самісінькі голі, логічні його доводи. Я ж бо Драгоманова вже й давніш, ще перед тим його листом, начитався багацько, а з геть усякими його логічними міркуваннями був знайомий, але ж це не перебивало мені до того часу носити в грудях тяжкі підозріння про його потайну політичну роль. Адже такі тонкі почуття, як підозріння, недовіра, нехіть або, навпаки, віра та несвідоме прихилля – вони належать здебільша до категорій почуттів чисто іраціональних, од логіки незалежних. І не раз у психічному нашому житті трапляється, що найлогічніші, бездоганно найлогічніші чужі доводи мають силу тільки для нашого розуму, а не для тайників нашого прихованого почуття. Тому я гадаю, що моральну силу надо мною мала в Драгоманова листі не доводливість його аргументів, а сердечніший тон, той трохи жалю повний тон. який повіяв на мене з декількох слів з його листі, звернених до моєї особи. Мені здавалося й причувалося, ніби – поміж рядками – я прочитав у тих словах: «За твої підозріння і за твою недовіру, парубче, я не гніваюся, лиш тебе самого жалі ю»... Та будь-що-будь, я радісно відчув, що нема вже в моїм серці ані тіні недовіри проти Драгоманова, ані слідочка особистої антипатії, лиш є сама щира віра та глибоке прихилля та пошана. І я себе почував аж надто щасливим.
Олександр Барвінський, як пересилав мені відповідь Драгоманова, долучив ось якого листа од себе, підбиваючи мене на нову проти Драгоманова полеміку:
В день Тараса .
Високоповажаний пане!
Д[обродій] Драгоманов прислав мені письмо до надруковання в «Правді». Позаяк в сім письмі чепляється і Вас і д. Конісского, отже не можу іого помістити, не давши Вам і д. К. іого прочитати с просьбою, щоб були ласкаві до того поробити свої примітки. Зробивши се, будьте ласкаві вислати Александру Яковлевичу Конисскому. Кіевъ, № 36, Бульваръ, заказним, додавши від мене сю саму просьбу, а я вже з відтам собі відберу сам, бо мабуть буду там небавом.
Знаючи Ваші розумні і тверезі погляди на нашу справу, сподіваюся, що в тім дусі зволите поробити і примітки, бо кажу щиро, що політика яку хоче нам накинути д. Драг, і іого адепти в Галичині, просто шкідлива. Те, що в ній доброго, се б то праця для просьвіти і економічного] піднесення селянства і міщанства – се ж міститься і в нашій програмі.
Результат виборів, с котрих вийшло 7 людей партії Романчука, а всі кацапи перепали, показує наглядно, що тою дорогою, на яку ми вступили, можна щось виєднати для Русинів.
При сій нагоді прошу Вас сердешно о підмогу дальшу для «Правди». В сім н-рі на марець друкую Моалла-ку Антарову .
Дожидаючи Вашої ласкавої підмоги, остаю щиропри-хильним Вам,
О. Барвінський.
От такі речи, як Ви до Зорі писали , й мені знадо-билибся.
Та в мене був уже інший настрій. Я, звичайно, не мав уже чого полемізувати проти Драгоманова, а натомість у сухенькій формі написав до редакції «Правди», що після пояснень Драгоманова для мене ясна моя цілковита солідарність із ним і що всяка дальша полеміка була б більше, ніж помилкою з мого боку. Лист Драгоманова я одіслав до О. Я. Кониського в Київ, а свою відповідь, укупі з листом – у Львів до редакції «Правди», в повній надії що і Драгоманова лист, і мій будуть надруковані негайно.
Та «Правда» одтягалася теє друкувати.
Минуло більше, ніж півроку. В «Народі», 1891, № 15-16 (15 серпня) Драгоманов печатно торкнувся цієї історії. В початку своєї замітки «Костомаров і штунда на Вкраїні» він написав (стор. 229): «Ця замітка є частина з двох заміток, котрі я обернув був до редакції «Правди» з того поводу, що деякі сотрудники її просто обертались до мене з запитами в різних точках, то партійних, то принципіальних, зачіпаючи при тому мою особисту літературну службу, про котру громада справді має певне право робити слідство й сказати свій суд. Я був такий наївний, що прийняв ті запити за щирі й написав на них відповіді, котрі могли, як сподівався я, усунути не одне непорозуміння з тих, що наросли між нашими земляками, між іншим, через те, що поліцейські перешкоди втрудняють нам постійний обмін думок. Але ж редакція «Правди», або, ліпше сказати, якась маска, котра сама за себе не відповіда й за котру ніхто не хоче брати особистої відвічальності відмовила мені з грубощами місця в своєму виданні. Не можучи претендувати на те, щоб «Народ» залишав важніші справи для того, щоб давати місце моїм відповідям на запити «Правди», я мушу замовкнути і прошу редакцію «Народу» помістити тільки частину з моїх заміток, котра торкається таких поважних оправ, як Костомаров і т. зв. штунда на Україні». Двома місяцями пізніш Драгоманов, друкуючи в «Народі» 5-ий розділ своїх «Чудацьких думок про національну справу» (1891, № 23, 20 листопада), кинув, між іншим, фразу, в якій містивсь очевидний для мене натяк на інцидент зо мною (стор. 321): «Справа про український сепаратизм – справа делікатна. Я пробував говорити про це у відповідях на запити, як мені вбачалося, щирі, деяких українців у «Правді»; так в тих грубостях, з котрими мені вернув мої відповіді директор чи комісіонер «Правди», було навіть написано, що я навіть – донощик московському урядові, коли говорю про український сепаратизм».
Тоді я в найближчому числі «Народу» (1891, ч. 24, 7 грудня) умістив свій одкритий лист такий (стор. 350):
«В 23 ч. «Народу» д. Драгоманов вже вдруге каже, що поміщені в «Правді» мої запити до його про те, як нам спільно працювати з великорусами над здобуттям волі були нещирі. Я ж заявляю, що я питався геть щиро, бо не марної спірки шукав, а перекони. 2/14/ІП сього року мені прислали із Львова лист Драгоманова під заголовком: «Одповідь та запити сотрудникам і редакції «Правди». Прочитавши її, я, між іншим, написав був, що тепер я зовсім задоволений, зовсім пересвідчений, бо при своїм найгарячішім патріотизмі й національстві можу прийняти таку (драгоманівську. – Ред.) програму та що тільки прошу пояснити ще деякі подробиці. Того ж таки дня одіслав я писання Драгоманова та своє до головних сотрудників «Правди», а ті, либонь же, переслали все цеє д. Драгоманову. 14/26/ новембра 1891. Московський дописуватель «Правди.
До цього М. Павлик додав (стор. 350):
«В щирості запитів сього шановного дописувателя «Правди» ми не сумнівались, та, мабуть, не сумнівався й д. Д[рагоман]ов. Підозріння в нещирості всяких таких запитів у «Правді», обернених прямо до особи д. Д[рагомано]ва, кинула на авторів тих запитів сама редакція тої часописі тим, що не хотіла друкувати відповідей Д[рагомано]ва на ті запити. Так се, певне, брав і д. Д[рагоман]ов. Нехай же ш[ановний] автор оцеї заяви доходить правди з редакцією «Правди». Редакція».
Та мені вже не треба було після того доходити правди ні з ким: все-бо одтоді було для мене аж надто ясне.
В «Правді» співробітникувати я з того моменту перестав .
ІХ
Як часто буває з Савлами, що обернулися в Павлів, я не міг після того не пропагувати скрізь драгоманівства – і важко було побалакати зо мною якусь часину-годину чи то в якомусь молодшому товаристві, чи в товаристві старших, «поважних людей», щоб розмова не перейшла обов’язково на Драгоманова. Серед моїх московських знайомих старшого віку був відомий московський ліберальний професор (потім академік) Олекса Веселовський, спеціаліст західноєвропейського письменства, автор цінної (ще й досі нічим не заміненої) книги «Старинный театр в Европе» (1870), автор «Этюдов о Мольере» (між іншим, він дав основну роботу про вплив Мольєра на Грибоедова, на «Горе от ума»), автор студій про Байрона і т. ін. великих і малих розвідок, що потім склали два великі томи його блискучих, сильно читаних «Этюдов и характеристик». Цей популярний у Москві професор виявив велику симпатію до мене, студента, з першого року мого перебування в Москві; а на другому курсі бувши, я не раз ходив до нього додому порадитися про всякі літературно-наукові теми для своїх студентських робіт. Пригадую, я з жалем переказав йому трохи зарозумілі слова проф[есора] О. І. Кирпичникова, що заявив серед дискусії в «Этнографическом отделе», ніби Драгоманов «отстал от науки», тимчасом як навіть Фр. Кравс, редактор ворожого для слов’янської науки фольклористичного віденського органу «Am Urguelb, визнав за Драгомановим європейське ім’я . При тім я признався, що в мене є всі номери нелегального часопису «Народ». Проф. Ол. Веселовський дуже тим зацікавивсь, бо знав з політичних закордонних Драгоманова писань тільки давніші його женевські брошури («Турки внешние и внутренние» і т. ін.) та «Вольное слово». Я йому передав №№ «Народу» 1890 та 1891 р. – і за тиждень мав з ним нову розмову. Що я од нього почув, те я, не видержавши, заразісінько написав до Павлика; Павлик, за моїм дозволом, надрукував мій лист у «Народі» (1891, № 24, 7 грудня, стор. 334).
«Із Москви (Росіяни про Драгоманова). Один наш прихильник ось що пише нам із Москви:
Українці всі знають Драгоманова: хто ставиться до його прихильно, хто – вороже, але всі його знають. А як на його дивляться росіяни?
Тому, що Драгоманов останнім часом мало печатав у Росії або по-російськи, то про його склалася така гадка: івін найбільше ваги має як етнограф, потім як історик; з пізніших часів звісні його статті в «Вестнике Европы» та в «Киевской старине»; найостаннішим часом він якось занедбав серйозну науку, вдавсь у політику, ба й у агітацію, і, очевидячки, мусив здрібніти («измельчать»). Як я тепер дійсно знаю, розповсюдив між великорусами таку славу не хто інший, як самі українофіли. До того ж навіть деякі з колишніх прихильників-спод-вижників Драгоманова кажуть тепер, що він вдався в безгрунтові («беспочвенные») крайності .
Довелося мені мати розмову про Драгоманова з одним звісним на всю Росію тутешнім професором X. X. Він теж міг мені повторити, ж чужих слів, лиш такі ходячі гадки, які я виписав вище: він щиро признався, що сам не мав змоги познайомитися з останніми закордонними писаннями Драгоманова. Тоді я роздобув цьому професорові Ваш «Народ» і незабаром от що почув од його.
Він каже, що ніколи в світі не ждав знайти там те, що знайшов; статті Драгоманова перевершили всяке його сподівання. Не можна з Драгомановим не згоджуватись в усьому до слова. Становище речей виложено дуже ясно; видко широкий, глибокий погляд чи взагалі на націоналізм та космополітизм, чи спеціально на українську справу та на російську. Скрізь сувора логіка, доводливість, скрізь безліч розумних, бистроумних думок. Очевидячки, Драгоманов всесторонньо перейнявся європеїзмом, його світогляд поширшав так, як не міг би поширшати тут, у Росії. Одним словом, «Чудак» зробив на згаданого професора сильне враження.
Та й уся українська справа стала перед цим професором в новім світлі. Як я знаю, він і попереду не був ворогом українофільства, а тепер, очевидно, зацікавився їм глибше, бо прохав мене дістати йому часописи й інших напрямів. Між іншим, про тих, хто проповідує ненависть до «кацапів», він сказав: «Чудні люди! Та коли б змінилися теперішні порядки в Росії та запанував федералізм, то що могли б вам зробити «кацапи», хоч би їх вдача справді була безнадійна?!» Спитав він мене, на кого натякає Драгоманов словами: «маска, котра сіє москалежерство, будить національні страсті». Я мусив сказати . Професор аж здивувався: «Як?! Хоч я писань ції особи не читав, але її саму трохи знаю, невже вона чинить отакі лицарства? Добудьте мені хоч одно число «Правди», щоб я міг переконатися». Я обіцявся, що постараюсь.
Тільки про суд Драгоманова над українськими вченими професор боявся сказати рішуче своє слово: він каже, що цю дуже цікаву для нього справу він мусить розглянути пильніше.
Один з московських українців. 1891 р., 3-го ноября.»
До цього листа М. Павлик додав: «Ми певнісінькі, що такі признання української справи серед світлих великорусів ставали б чимраз загальніші, якби... якби тільки серед українців було більшз Драгоманових».
Х
Як закінчилися мої студентські роки в Лазарівсько-му інституті східних мое, я все ж не покинув Москву. Професорська рада постановила залишити мене при інституті для підготовки до професури; але я поклав собі, що я – в додаток до орієнталістики – маю перейти повний курс науки ще й на історично-філологічному факультеті Московського університету, щоб попрацювати на семінарах у таких професорів, як історики П. Г. Виноградов, В. І. Гер’є, В. О. Ключевський або у філологів Ф. Ф. Фортунатова, В. Ф. Міллера, Р. Ф. Брандта, М. І. Стороженка (шекспіриста і шевченкознавця) і ін. Вступив я до Московського університету вже як людина сформована, з точно визначеними науковими інтересами, і в мене одразу нав’язалися добрі відносини з найкращою московською професурою і взагалі з московськими науковими колами.
Всім добре відомий був мій драгоманівський напрям, і говорити про Драгоманова не раз доводилося. Але, щиру правду скажу, я вже небагато бачив учених москвичів, котрі б так само гаряче поставилися до Драгоманова, як проф. Ол. Веселовський.
Наведу скількись прикладів.
Мої найближчі вчителі (наперед скажу: їм я, незалежно од їхніх політичних настроїв, буду до кінця свого життя вдячний за їхнє філологічне керування) – то були двоє: один – відомий кавказознавець-етнограф та дослідник народної словесності, помірковано-ліберальний і на вдачу дуже м’який Всев. Міллер (потім академік), другий – консервативний славіст Роман Брандт. Моє «драгоманівство» було в їх добродушних очах «увлечение», що на нього вони дивилися без особливого осуду, я б сказав, навіть поблажливо; але ставити Драгоманова на п’єдестал, на який я його ставив, ані Вс. Міллер, ані Р. Брандт зовсім не були охочі. Та вони його й не розуміли, принаймні Р. Брандт («с интересом прочитал, но содержания не одобрил», – жартівливо сказав він мені про одну Драгоманова статтю). Всев. Міллер якось мені байдужненько, не розуміючи, що це для мене кривда, кинув на адресу моїх «увлечений», що кінець-кінцем серйозна філологічна наука не дасть мені навіть фізичної змоги надто жертвувати свій час на політичні інтереси, а тим самим неминуче прохолодить мене і в моїх «преувеличенных» поглядах на Драгоманова та й дозволить мені зрозуміти, що найголовніша заслуга Драгоманова – це якраз його наукові, кабінетні роботи, а не політичні писання. Через лад обережний Всев. Міллер прихильно перестерігав мене, щоб я не надто часто згадував ім’я Драгоманова, бо це може пошкодити моїй науковій кар’єрі.
Більш-менш те саме чув я або бачив й у блискучого професора-лінгвіста (теж потім академіка) Федора Корша, «русского Меццофанти» того. Тільки ж Корш, дарма що в значній мірі був з нього і українолюбець, додавав до своїх поглядів на Драгоманова (а разом і на моє «увлечение» Драгомановим) ще й певну дозу чисто тривіальної глузливості. Пам’ятаю, в пізній осені 1892 р. я читав свого вступного реферата до «Московского археологического общества», в його східній секції («Восточной комиссии»), на тему: «Социально-экономическая подкладка восточного дервишества». 3 наукового боку нічого мені не можна було закинути: реферат був оброблений дуже старанно, на підставі рясного фактичного матеріалу, і мав при собі великий науковий апарат (Вс. Міллер, тодішній голова «Восточной комиссии», тут-таки й зауважив: «Ну, да и огромную ж литературу пришлось вам перешевелитьі»); постановлено було надрукувати того реферата в «Трудах»; присутній професор-етнолог (потім академік) Д. І. Анучин дав другого дня в «Русских ведомостях» похвальне резюме мого реферата. Словом, здавалося, не можна було б обвинуватити мене в ненауковості і якійсь політичній тенденційності. А проте, коли під час дебатів я згадав був ім’я «Драгоманов», я почув, що Корш чмихнув носом і злегка кахикнув. Я повернув на нього очі – і побачив: він глузливо підморгує на мене М. В. Нікольскому, асіріологу (що потім, так літ за четверо, вступив на цензурну службу в «Главное управление по делам печати» і, це правда, вважався за цензора ліберального).
Коли я заговорив про Драгоманова з професором всесвітньої історії, «преемником Грановского», Павл. Гаврил. Виноградовим (теж потім академіком),віннебез олімпійської протекційності і бундючності сказав мені, що Драгоманова як передового і бездоганно чесного політика він високо шанує, але разом з тим жаліє, що політик Драгоманов безповоротно убив історика Драгоманова .
Волод. Ів. Гер’є був сильно гордовитий учений. До мене особисто він ставивсь добре (і очевидний доказ своєї прихильності він дав літ за семеро після того, обравши не кого, як мене, на заступника собі на кафедрі східної історії). Тільки ж як я заговорив з ним про галицький рух і про видатну політично-культурну роль Драгоманова, Гер’є похитав головою і скептично сказав: «Будь-що-будь, Драгоманов – революціонер. Для Росії потрібні реформи – та чи революційні? Ви ж і з семінарів моїх для історії французької революції могли б навчитися, що з-поміж усіх реформ найдорожче коштує державу та її людей революція».
Микола Ілліч Стороженко, професор західної літератури, був людина «з кришталево чистою душею», як говорили звичайно про нього в Москві. Стороженко щиро поважав Драгоманова і за його європеїзм, і за його розуміння Кирило-Мефодіївського братства, що над його історією любив працювати Стороженко, копаючися навіть у заборонених архівах «Третьего отделения». Добру думку і добрий настрій мав Стороженко для сім! Драгоманова, він прозірливим оком зумів уже й тоді (1893 р.) скласти ціну поезіям молодої небоги Драгоманова Лесі Українки. Але що не припадало до вподоби Стороженкові, так це полемічні Драгоманова писання з їхнім різким, «несправедливим» тоном, який, на Стороженкову думку , був для Драгоманова несумнівним мінусом. А втім, іншого відношення важко було й сподіватися од М. І. Стороженка, од надмірно об’єктивного вченого, який і в своїх лекціях, віддавши належну пошану діячам реформації Рейхліну та Ульріху фон-Гуттену, потім з особливою увагою і симпатією давав характеристику Еразмові Роттердамському; Еразмове стримане відношення супроти реформації Стороженко зараховував до його заслуг, до прикмет дійсного вченого, що серед виру бурхливої боротьби не йде сам боротися, а заховує рівновагу.
Та чи не доволі буде й цих згадок?
І зовсім не хочу кидати будь-яку тінь на пам’ять моїх незабутніх учителів, тільки ж доводиться сконста-тувати факт: цілого Драгоманова, в повній мірі, їм важко було зрозуміти. Через те мої почуття супроти Драгоманова – то було в їх очах «рабское преклонение», «украинофильское увлечение».
XI
Моя висока пошана і нехай навіть «невільниче похилення» перед Драгомановим не перебивали мені так само й тоді вступити часом в легку полеміку з ним, коли в якихсь подробицях я з ним не згоджувавсь.
Одного разу, коли справа торкнулася Бориса Грін-ченка, я навіть дозволив собі злегка шпорнути Драгоманова.
З Борисом Грінченком я (попереду заочно, через листи) сильно заприязнивсь, і мені було прикро прочитати в «Народі», 1892, безжалісну статтю Драгоманова під заголовком: «Неправда – не просвіта» написану з приводу Грінченкової популярно-біографічної книжечки «Григорій Квітка» (Львів, 1892). На Драгоманова думку, Грінченко, складаючи тую книжечку, належав до таких «панів-просвітителів», що з їхньої роботи «виходить не справді просвіта, а нова ще темнота, в додаток до тої, котрої і так багато у наших людей». Що чимало уваг було в рецензії Драгоманова зовсім справедливих, це само собою ясно; але що та загально-безпощадна характеристика, яку він був дав Грінченкові ніби «ширителеві ще більшої темноти», явилася однобічною, це теж для мене була річ ясна. Тому, як довелося мені писати в «Этнографическом обозрении» (кн. 24) рецензію на таку саму популярну брошуру самого Драгоманова «Оповідання про заздрих богів» (Коломия, 1894), то, хоч узагалі рецензія моя вийшла дуже прихильна й похвальна, я вважав за овою наукову повинність підкреслити у Драгоманова історичну неточність, якої всесвітній історик Драгоманов не міг допуститися зовсім несвідомо, а вжив її, безперечно, задля кращого стилізування чи для.ілюстрування своїх думок про республіку. І я тоді не завагавсь нагадати Драгоманову його ж таки власні слова, що він їх кинув Грінченкові: «Неправда – не просвіта» .
Тільки ж, здається, це була єдина полемічна шпилька, яку я при всім моїм «драгоманівстві» все ж зважився пустити на адресу Драгоманова. Інше полемізування мало і перебіг, і кінець зовсім добрий. Така була моя стаття в «Народі», 1893, про участь наддніпрянських українців в галицьких органах .
Співробітництво українців у галицьких часописах
«Усякий нейтралітет є, власне, підпорою дзїя status quo або для дужчого. В принципі нейтралітет українців є підпора народовецької реакції. Зовсім не мати діла з Галичиною українці не можуть. Вони, напр., посилають свої твори літературні в «Правду», в «Зорю», в «Збірки Товариства ім. Шевченка...», а галицькі народовські реакціонери, котрі захопили в свої руки дирекцію товариств і редакцій у Львові, витолковують перед своєю публікою факт сотрудництва українців у них як згоду українців з їх програмами, чим і імпонують многим».
Так говорить шан[овний] Драгоманов у 3-м числі «Народу» 1893 р. в статті «Українство перед Польщею та Росією».
Застерігаю, що я нічогісінько не хочу казати проти мети цілої статті; але, близько до серця беручи долю українського літературного руху, я на »виписанім уступі зупиняюся та й ставлю питання: «Чи нема, часом, у словах шан[овного] Драгоманова пересади? Чи справді поступовий українець не має морального права працювати в «Зорі», в «Правді», в «Записках Товариства ім. Шевченка»?»
Візьмімо «Зорю». Як повинні дивитися на неї українці?
Перебуває «Зоря» в умовах цілком особливих: це часопис підцензурний.
Відома річ, що в Росії заборонено всяке періодичне українське видавництво. Тим часом мати який-небудь печатний орган нам дуже-дуже треба. На наше щастя, російська цензура не забороняє деяких галицьких часописів і вони спокійнісінько можуть доходити до українських передплатників. Між тими часописами найважніший – «Зоря»: «вона свідомо заходжується зробитись духовним органом цілої Русі-Вкраїни. Тільки ж, коли вона схоче вимовляти дуже вольні гадки, то її поб’є цензурна заборона; а грати в дудку російському правлінню теж негаразд. Краще ж нехай «Зоря» геть не торкає політики, а буде тільки белетристичним письмом. Вигода з цього буде подвійна: 1) белетристичного часописа можуть із супокійною душею підпирати українці геть усіх партій, 2) під безневинним белетристичним виглядом такий часопис зможе, навіть за цензурних умов, безборонно здобувати чимраз ширші та й ширші кола читачів і передплатників у Росії і вже самим фактом свого існування будитиме українську самосвідомість національну. І справді, саме так воно й діється: ще до недавнього часу «Зорю» читали були трохи чи не самісінькі співробітники, а тепер її знають уже й звичайні читачі, ба навіть трапляється вона на Вкраїні уже й під сільськими стріхами. Не може бути сумніву, що за декілька років число російських передплатників «Зорі» подвоїться або потроїться, число українофілів значно зросте, а й сама цензура, воочію побачивши, що національний рух українців сильний, буде не гака безцеремонна, як досі. А й це вже є такий позитивний здобуток, що задля його самого підпирати «Зорю» варто.
Але ш[ановний] Драгоманов може мені зауважити: «Якщо при наших нещасливих обставинах органом російських українців може бути письмо тільки белетристичне та ще й підцензурне, то все-таки треба, щоб і в такому письмі ані пахло ретроградством, а надто щоб там не було гадок «plus royales que le roi meme» . А вже ж так. Тільки ж яким способом досягти цього? Чи треба, бува, кинути «Зорю» (де іноді поміщаються дуже не прогресивні галицькі вироби, а деякі українські трохи цензуруються) та заснувати нового часописа? Як на мене, то вчинити це перш усього не варто, бо не годиться розбивати одність белетристичного органу Вкраїни, а до того й не можна: «Зоря» вже має за собою традицію, реноме, конкурувати з нею – важко. Опроче, я маю підставу думати, що боясть надрукувати радикальнішу гадку не є вина ані народовських редакторів, ані інших орударів, вина спадає більше на галицьку публіку. Покійний голова «Т[оварист]ва Шевченка» Гладилович писав мені: «Ви скаржитеся на галицьку «добровільну цензуру». Я в засаді сам проти такого цензурування. Тільки що ж нам робити? Українських передплатників ми маємо дуже мало, матеріально ми залежимо від галицького попівства, то й мусимо дивитися, аби його не скривдити... А тут такий Драгоман лає всіх і вся!» . Трохи не тими самими словами писав до мене й д. Павло Кирчів (в январі 1890 р.).
Яка наука щодо «Зорі» випливає з цих свідоцтв? Тая, що треба старатися, щоб «Зоря» мала українських пренумерантів більше, ніж галицьких. Судячи з багатьох даних, цього чекати доведеться вже недовго; і от, коли українських пренумерантів буде вже хоч 500, тоді буде певна спромога зробити «Зорю» поступовою в максимальних рамках, указаних російською цензурою. (Якби що тоді галицькі орударі «Зорі» таки не схотіли повернути її на інакший лад, то з п’ятьмастами передплатників сміливо можна було б заснувати й інакший орган. Та до цього, либонь, справа не дійде).
А вже ж я не знаю, чому б поступові українці мали принципово цуратися «Записок Т[оварист]ва імені Шевченка»? Адже там добровільної цензури нема. Смію так сказати, бо маю в руках документальні доводи. Признаюся, я й сам спершу був певний, що «Записки Т[оварист]ва ім[ені] Шевченка» носитимуть на собі печать «нової ери» , але це недавнечко од одного з українських ініціаторів тих «Записок» одержую лист, де він прохає мене не оддавати моїх праць до органів тих російських наукових товариств, в яких я член, а оддати до «Записок Т[оварист]ва ім[ені] Шевченка» . На те я одписав, що дуже сумніваюся, чи підхожі будуть мої праці для клерикального галицького повітря, а цензурувати себе я не дозволю. Одповідь була мені така: «Записки» є орган товариства наукового, а не політичного, і всяка наукова гадка знайде собі там місце. Після такого запевнення можна сказати кожному з наших вчених: «Mein Liebchen, was willst du mehr?!» 
Здається, вищеписані аргументи мусять кожного переконати, що ані од «Зорі», ані од «Записок» поступовці одкидатися не повинні, а, навпаки, можуть їх підтримувати. Трошки трудніша справа з «Правдою». Цей місячник політикує. Ідеали свої «Правда» висловлює не під гуманною белетристичною маскою, а просто одкрито. «Народ» багацько разів підкреслював, що «Правда» виголошує гадки і консервативні, і клерикальні, і ретроградні. Так то воно так, тільки ж прошу взяти до уваги ще другу, і то цікаву обставину: поруч назадницьких думок «Правда» дає місце думкам, діаметрально супротилежним, і такі контроверсії трапляються часом в однім і тім самім числі. Занотовую цей факт, бо з його дещо виходить.
От, напр., цими днями пише до мене один звісний український письменник : «Після відомої заборони хоч трохи вільна гадка в «Зорі» тепер неможлива. Просю Вас написати мені, чи друкуватиме «Народ» вірші та оповідання?» Я одписав йому, що белетристику «Народ» виключив. Ще не знаю, що мій земляк вдіє; міркую, однак, що доведеться йому вдатися не куди, як до «Правди», бо ще інакшого непідцензурного часопису з белетристичним відділом у нас немає. А таких земляків можна налічити, мабуть, чимало. Так само мусять обертатися до «Правди» всі перекладачі, бо «Зоря» не може друкувати перекладів. Так само мусять обертатися до «Правди» й ті поступові публіцисти, котрі не мають змоги працювати в «Народі».
Питання, чи можна з повним правом обвинуватити тих співробітників «Правди»? Я думаю, що ні, – бо що ж їм інакше робити? «Але ж вони пасивно скріпляють народовецьку реакцію!» – чекаю я закиду . Помилка! Нічогісінько не скріпляють! Не скріпляють, бо часописи наші не часописи, а альманахи, без якого-не-будь ясно визначеного напряму; за кожну надруковану в них гадку морально одповідає не редакція, а автор статті; так само й автору статті байдуже до поглядів редакції. Це факт. Зрештою, такі самі явища трапляються не тільки в нас, а скрізь, де робітників мало. Хіба в Росії не бува того самого? От візьмімо журнал «Вопросы философии и психологии», туди охоче посилають свої праці люди непримиримих (суспільних!) прямувань, а редакція охоче все друкує (звісно, крім нісенітниці), бо читачі знають, що за себе має одповідати тільки кожен підписаний. Отже, той самий принцип, який в Росії, бачимо, прикладається до спеціальних відділів науки, він мусить у нас прикладатися до всенького нашого письменства. Я не вірю, щоб хто міг розуміти стан речей якось по-інакшому: не вірю, щоб галицька публіка думала, буцім співробітникування того чи іншого письменника «в якомусь часописові неодмінно доводить його згоду з принципами редактора або видавця того часопису, а тим паче з принципами всіх інших співробітників. Та от, щоб недалеко ходити, вкажу на приклад Франка, проводиря радикалів, що містить свої писання, налр., у народовській «Зорі» або в «Зеркалі» і не боїться, що його співробітництво в народовських часописах скріпить реакцію декількох народовських проводирів.
Всіма попередніми розумуваннями я ще не хотів сказати, буцім такий стан нашої журналістики є нормальний або бажаний. Певне, що було б багато краще, коли б людина поступових пересвідчень не потребувала вдаватися із своїми роботами до таких органів, де поруч може бути надрукована якась ретроградна гадка. Тільки ж як здійснити таке pium desiderium?  Адже задля цього треба, щоб у Галичині існував такий часопис, який би захотів правити за орган для всіх ліберально-поступових та демократичних українців, без огляду на деякі дрібні несхожості в їхніх пересвідченнях.
На перший погляд здається, ніби такий об’єднальний орган ми вже маємо – «Народ». «Народ»-бо змагається згуртувати коло себе всіх тих поступовців, котрим на серці передовсім лежить добробут русько-українського люду; що ж до дрібних одмін у переконаннях, то редакція вже не раз оголошувала, що в «Народі» на те існує вільна обміна думок. Правда, що «Народ не друкує белетристики (а це теж важна річ, як я вже сказав вище), тільки ж цьому лихові неважко було б зарадити; мабуть, що редактор згодився б завести й белетристичний відділ, коли б українці почали громадно передплачувати часопис та дали таким способом матеріальну спроможність завести той відділ.
Але ж при теперішньому стані речей згуртуватися коло «Народу» можуть далеко не всі поступові українці, другого ж підхожого часопису ще немає, тим-то журнали наші не можуть не бути альманахами; та за теє каменем кидати на українських співробітників не випадає. Замість кидання каменем краще давайте породу.
А. Хв-ко. 
1893
До моєї статті редактор «Народу», тобто М. Павлик, додав примітку: «Свою думку про зачеплену тут справу скажемо іншим разом. Поки що завважаємо, що Драгоманов не радить українцям кидати працю в «Зорі», «Записках Товариства ім[ені] Шевченка», а тільки радить ставити свої умови – впливати на ті видавництва в прогресивнім напрямку. Ред. А незабаром озвавсь і сам Драгоманов, приславши до «Народу» нову статтю під заголовком:
Де тонко, там рветься
З поводу замітки д. А. Хв-ка в 6-м н-рі «Народу» 
Замітки д. А. Хв-ка, слівце редакції «Народу» і мій лист, котрий дав привід до того всього – перед читачами «Народу»; і мені нема що багато говорити з приводу суті думок моїх і д. Хв-ка, в котрій, властиво, різниці нема. Я мушу сказати два слівця, хіба маючи на оці других можливих коментаторів мого листа, що лист той не назначавсь для печаті, а писався для певних осіб, котрим могла зразу бути зрозуміла суть діла без осібної уваги на дипломатичну точність тих чи других виразів. (При нагоді поправимо неточну цитату мою з Пушкіна по пам’яті з поводу полеміки з соціал-демократом д. П-ським . В печатному тексті Пушкіна стоїть так:
Движенья нет! – сказал мудрец брадатый; 
Другой смолчал и стал пред иим ходить).
В тій часті мого листа, на котру звернув увагу д. Хв-ко, діло йшло об тім, щоб підірвати теорію «нейтралітету» російських українців у правах Галичини, теорію, котра, окрім усього іншого, може тільки пошкодити, досить многообразно, українцям у Росії.
Можна думати, що д. Хв-ко не стоїть за ту теорію; в усякім разі його замітка з своїм досить виразним судом над тенденціями певних галицьких редакцій далеко не нейтральна. Це – все, що я міг натепер бажати, і я певнісінький, що чим більше російсько-українські кружки будуть на очі знаходитися з галицькими, будуть затягатись у стосунки з галичанами хоч би в справах белетристики й ліричної поезії, тим більше почуватимуть неможливість теорії нейтралітету, а прийдуть до думки про потребу коли не стати просто й самим воякам в тій боротьбі між поступом і реакцією, котра ведеться в рідній їм землі, то хоч дійдуть до «оружного нейтралітету» (a la Catharine II), щоб охоронити свої інтереси, показавши ясно різницю своїх провідних думок від тенденцій львівського генерального штабу галицьких народовців.
Через таке, власне, пройшов і той кружок, в імені котрого прийшлось говорити й мені, з тою хіба різницею, що в нас з самого початку не було принципіальної пошани до нейтралітету, як до речі, в суті своїй скабрезної... Я певнісінький, що, пройшовши нашу пробу, наші молодші земляки не знайдуть і моїх «Австро-руських споминів» занадто «чорними», то й тим паче не стану споритись з д. Хв-ком. До формального боку справи я мушу тільки поправити неточність пояснення д. Хв-ком терміна «народовці».
Добродій Хв-ко каже, що то значить «націонали». Але історія показує, що в Галичині той термін, коли він появився в початку 1860-х років (а імена партій взагалі поясняються тільки історією), значив «демократи». Нехай демократизм перших галицьких народовців стосувався більше до мови літературної, ніж до політично-соціальних теорій, та все-таки то був демократизм одного роду з тодішньою українською хлопоманією в Росії, і народовство літературно-язикове в Галичині відкривало дорогу й демократизму політично-соціальному і всякому поступу, звичайно з демократизмом в Європі зв’язаному. Цього можна було чекати тим більше, що й на берегах Дніпра, на котрі вказували в Галичині перші народовці, досить ясно був видний, по крайній мірі, прапор Шевченка.
Тільки ж сталось так, що галицькі народовці не вдержались на демократичному грунті навіть у справах мови й правопису, а почали піддаватись консервативно-клерикальному рутенству, а, нарешті, знайшли собі товаришів і на берегах Дніпра... В останні часи ті народовці рішуче «дунули» й «плюнули» на демократизм політично-соціальний, котрий тепер в Європі являється в партіях радикальних, соціально-радикальних, соціально-демократичних і т. д., і не хочуть чути навіть про таку річ, як загальне виборче право, котре сам Бісмарк прийняв для Германії. Як звісно, недавно народовці пішли були на угоду з консервативно-магнатською польською партією і коли тепер мусили розірвати ту угоду, то все-таки, як люди, котрі з принципу бояться поступових думок віку нашого, не виступили ні на яку поступову дорогу. Тепер значна частина їх носиться з думкою привернути до себе папу, заманивши його перспективою повертання до унії всього українського народу або навіть через нього – «всього Востоку» (Orientem convertendum)... Завтра вигадають щось друге! Звісно, як люди «без кормила, без весла!» І тепер ім’я «народовців» у Галичині не значить нічого іншого, окрім людей власне безпрограмних, та ще й скомпрометованих.
Не може воно значити «націоналів». Перш усе слово «націонал» само по собі пусте в політичному або культурному смислі і там, де воно вживається в політиці, кожний підклада до нього інше. У німців, напр., є партія «націонал-л іберальна»; у ірландців «націоналісти» значить не тільки автономісти (без усякої, зрештою, етнографічної барви), а люди й з певною аграрною програмою; з легкої руки Америки тепер скрізь говорять про «націоналізацію» землі, капіталів, навіть здоров’я, так що в цьому смислі «націоналісти» значить те саме, що й «соціалісти». В якому з подібних смислів народовці були б «націоналісти»? В етнографічному ж смислі в Галичині всі русини націонали: москвофіли на свій лад, народовці на свій, рутенці на свій, радикали – зовсім не менші українці, ніж народовці, коли не більші. Очевидно, що й тут, як скрізь на світі, треба покинути формально-етнографічний грунт, щоб означити смисл партій, а обернутись до думок провідних: культурних, політичних і соціальних.
Скільки ми можемо сказати з поводу суб’єктивного боку замітки д. Хв-ка. Але в ньому є чимало цікавого з боків об’єктивних.
Перш усього інтересно признання сотрудника народовецьких видань того факту, на котрий ми вказували много разів, – що в виданнях тих вживається добровільна цензура, котра, очевидно, вважається д. Хв-ком тяжчою, ніж цензура царських чиновників у Росії. Це один такий факт, котрий наведе російських сотрудників народовецких часописів на многообразні думки, коли вони над сим фактом роздумаються. Цензура народовецьких редакцій тим тяжча, що вона паде не на самі ідеї, а навіть має на цілі ще, як кажуть ті редакції, естетику. А естетика певних галицьких кругів нагадує естетику героїв Гоголевого «Театрального разъезда»... Послідки не важко предвидіти.
Тепер ще д. Хб-ко готов оправдати народовецькі редакції, зваливши вину з них на публіку галицьку. Д[обродій] Франко вже почасти пояснив цю справу своєю гуморескою: «Наша публіка» (надруковано в «Народі» за 1890 р.) . Ми певнісінькі, що, воочію по-знакомившися з народовцями, сам д. Хв-ко побачить, що редактори тут недалеко відійшли від публіки і винні більше, ніж вона, як винен завше учитель більш од учеників, коли останні говорять глу-пості. Фрази, котрі приводить д. Хв-ко з листів Гладиловича й др., ми чули й читали вже 20 років, і для нас очевидно, що коли б самі народовецькі редактори стояли вище від своєї публіки, то й публіка б уже давно перемінилась. А то навіть слівце в листі Гладиловича: «не скривдити галицьких попів» явно видає попівство самого автора. (Якраз таке, як те, що писав Гладилович, ми чули в 1872 – 3 рр. від редакторів «Правди», котра зразу поставлена була независимо від публіки галицької, бо на неї дані були гроші з Росії, а тим часом мені прийшлось два роки боротися з редакторами, щоб примусити їх на печатати навіть народні легенди, котрі потім преспокійно пройшли через царську цензуру в Росії).
В усякім разі приниження літератури до рутинних поглядів публіки засуджує літературу на смерть. Це свідчить історія всіх літератур. Ми тільки спитаємо д. Хв-ка, чим би була, напр., російська література, якби Гоголі та Бєлінські піддавались «публіці» Булгаріних? Нехай же вони добровільно не підкладають голів під сокиру добровільних цензорів народовецьких, а рішуче бунтуються проти тої сокири.
Перейдемо тепер до детального огляду стану російських сотрудників в кожнім з народовецьких видань.
Щодо «Зорі», то ми на 8Д згоджуємося з тим, що каже про неї д. Хв-ко. Якраз таке ми радили в 1872 – 3 роках «Правді», бажаючи, щоб вона була або найменше політична, щоб могла приходити в Росію, або вже була б одверто опозиційна і для Росії, і для Австрії. Тепер «Зоря» могла б бути цілком незалежна від цензури галицької «публіки», бо «Товариство ім[ені] Шевченка», коли не буде тратити грошей (котрих корінь лежить в капіталі, даному з Росії Милорадовичкою і Жученком), напр., на підпору непостійного й переважно реакційного «Діла», буде завше мати досить, щоб удержати безцензурну «Зорю», поки вона не переробить і самої галицької публіки. (Є чутка, що за «Ділом» числиться «Товариству Шевченка» коло 10.000 гульденів. Ставимо цю справу одверто для того, щоб її вивести на чисту воду. Скільки правди в цій чутці? Най зроблять дослід делегати українців і галичан укупі). Тим часом галицька добровільна цензура в «Зорі» є навіть белетристикою й поезіями.
Цензурному помертвінню «Зорі» помага й чудний принцип редакції не печатати перекладів, через що затруднюеться доступ до нашої публіки перлів європейських літератур, а тим часом тратяться гроші на оригінальну галицько-українську мертвеччину (якою є, по нашій думці, ¾ поезій «Зорі») і на такі явні нісенітниці, як напр., «Навіжена» Нечуя – сором звісного автора.
До того, белетристика стає могучим способом образувати громаду, тільки коли поряд з нею стає критика. А критики в «Зорі» нема й не може бути, бо вона б якраз наскочила на добровільну цензуру. Явний доказ дав тому недавно в «Зорі» д. Франко, над котрого літературним оглядом 1892 р. навіть посміялись у Росії, а тим часом іншого безпремінно цензура добровільна не прийняла б.
Ми маємо ще один доказ, про котрий варто сказати. Торік в «Зорю» була послана стаття: «Інтерес української літератури». То була стаття найцензурна перед офіціальною цензурою російською і австрійською, та тільки вона принципіально розбирала справу неінтересності теперішньої галицько-української літератури, котра обходить усі живі справи європейські, і показувала, при яких умовах тая література могла б бути інтересна й мати читачів і абонентів, а надто в Росії. Ми маємо певну звістку, що навіть редакція «Зорі» (про котру редакцію ми мали пригоду сказати, що вона, очевидно, робить можливе при своїх умовах) не була противна тому, щоб помістити статтю; але того не дозволив синедріон «Товариства і ім[ені] Шевченка». Той синедріон навіть розправився зо статтею по способу цензури царя Николая І, за котрого непропущені цензурою рукописи посилались у «III-е отделение», і уперто не хоче звернути авторові навіть його рукопису .
Нехай д. Хв-ко з товаришами попробують закласти в «Зорі» систематичну принципіальну критику, напр., по способу Бєлінського або Добролюбова, – і побачить, що з теперішнім синедріоном, від котрого залежить «Зоря», нива ие звариш.
Нарешті, проба показала, що «Зорі» вже трудно приходиться і з російською цензурою. Треба бути готовим до того, шо нитка увірветься й на цьому місці.
Що робити? Д [добродій] Хв-ко майже просто радить удаватись до «Правди». Поговоримо й ми про «Правду».
Д[обродій] Хв-ко признає реакційний елемент у «Правді», котрий представляється, власне, її редакцією, але каже, що «Правда» друкує й речі діаметрально противні, й рівняє її до «Вопросов философии и психологии». Таке порівняння вважається нам невірним і, по суті діла, неслушним. «Вопросы философии и психологии», очевидно, взяли собі за примір англійського «The Controversiona list», видання, теж посвячене справам метафізики, тобто таким, у котрих, коли хто не стоїть уперто й нетерпимо на теологічних засадах, інакше не можна бути, як контроверсіоналістом. Для всіх же інших справ літературна практика скрізь виробила видання з ясними тенденціями. Правда, дуже велика толерантність англійського життя робить те, що, напр. у «Nineteenth Century» печатаються статті конт-роверсіальні; але статті редакційні і, відповідно тому, маса статей – все-таки одного, радикального напрямку. В усякім же разі, і в «Controversionalist» і в «Nineteenth Century» спорющим дається повна воля ставити свої думки в усю ширину, хапати, як то кажуть, чорта просто за роги.
Чи так є, і чи так може бути в «Правді»?
Д[обродій] Хв-ко занадто збільшує контроверсіоналізм «Правди». Попри реакційних статтях редакції там дійсно було напечатано кілька статейок прогресивного напрямку, та тільки по часним справам, і то переважно тоді, коли можна було ними шпигнути російський уряд, напр., у справі «штундистів». Але нехай хто попробує систематично розібрати хоч би справу свободи совісті у прикладі до нашого народного життя, то й побачить, як на те гляне редакція, котра явно зв’язалася з галицьким клерикалізмом і береться Orientem convertere? Далі, нехай хто попробує просто взяти за роги, напр., політичні думки редакції до способу контроверсіоналізму, то й побачить, що редакція просто не напечатає його статті.
Ми, напр., маємо кілька проб. «Правда» печатала кілька заміток, в котрих автори навіть просто обертались до нас з запитами.
(Один, як довідались ми, навіть прохав редакцію передати нам його правдивий адрес). Ми відповідали – і ні одної нашої відповіді редактори «Правди» не напечатали, покликуючись на якийсь синедріон. Перше хоч вертали рукопис, хоч з грубостями, написаними на полях, а востаннє відповідь про національно-літературні думки Костомарова так і не вернули і навіть відповіддю на сорочці «Правди» не вдостоїли.
Який же це контроверсіоналізм?
По суті своїй, по обов’язкам, в котрі «Правда» ув’язалась з магнатсько-клерикальними кругами в Галичині, «Правда» є орган австро-польсько-рутенської катковщинн й побідоносцевщини; і навіть все вільнодумне, що в неї приймається з Росії, стане в світлі тої катковщинн І псбідоносцевщини як доказ, що, мовляв, увесь 20-мільйонний народ український рветься під австро-галицький теперішній уряд, і т. ін. Не знаємо, чи це може бути з якого-небудь боку на руку російсько-українським писателям!
А зрештою, нехай українські поступовці попробують повернути «Правду» в чесного контроверсіоналіста! Самі побачать, що з того вийде! Ми думаємо, що ввірветься або поступовцям для редакції, або редакції перед її магнатсько-клерикальними патронами і скорше, звісно, першим.
Треба додати, що тепер обертатись у «Правду» з тим, чого цензура російська не терпить у «Зорі» і навіть з перекладами, – мало користі. Все одно того в Росії не прочитають, бо мало хто схоче перевозити і навіть получати «Правду» в Росії. Це все-таки діло небезпечне перед поліцією, а кому в Росії охота рискувати з оснівні думки «Правди» – Orientum convertere під магнатсько-клерикальний уряд і ультрамонтанство? Подібного добра в Росії і свого тепер доволі; а що «дворянсько-попівська ера» буде виказуватись по-українському, а не по-московському і на ладшенбурзький, а не на гатчинський, то не знаємо, хто тому буде радий? Певно, не ті, хто здібний рискувати для ідеї... А що вже казати про таку кумедію, що немногочислениі правдяни в Росії самі ховають «Правду» в Росії навіть від сотрудників, як це вияснив д. Куліш! 
Не ліпше тепер стоїть справа з «Товариством ім[ені] Шевченка», і тому, що д. Хв-ко радий би побачити там усіх українських учених і зарані вже оберта до скептиків: Mein Liebchen, was willst du mehr? – мусимо й ми пуститись в деякі деталі.
Д[обродій] Хв-ко запевняє повну волю слова в цьому товаристві, покликуючись на якогось українського «ініціатора». Ми ж, покликуючись на многолітню пробу мати діло з львівськими народовцями, думаємо, що той «ініціатор» – чоловік наївний, або непрактикований , і радимо українським ученим требувати міцних гарантій перше, ніж приступати до «Тов[ариства] ім[ені] Шевченка» або навіть посилати свої праці до його «Записок».
Нам кажуть, що з «Товариства» того мусить вирости українська академія наук. І власне тепер, тільки маючи на оці таку ціль, українським ученим і варто посилати свої праці в «Записки» товариства, знаючи наперед, що 8Д їх праць можуть тепер появитись у Росії і зразу знайти собі більшу публіку навіть на Україні. (Справа мови в академічних працях – підрядна, бо тепер вища наука інтернаціональна і вчені часто печатають свої праці чужими мовами аби знайти собі публіку; а петербурзька академія навіть сама печатала дещо по-французькому та по-німецькому; подібне робиться і в Пешті, хоч мадяри превеликі патріоти). Щоб із «Товариства ім. Шевченка» вийшла академія, треба, щоб його сотрудники підписували свої праці своїми повними іменами: з анонімів і псевдонімів академії не роблять! Звісно, на перший раз російський уряд подивиться косо на сотрудників «Записок Товариства ім. Шевченка», по крайній мірі, на чиновників, але може до того привикнути, як привик, напр., до того, що поляки пишуть у виданнях краківської Академії, як привик і до того, що з українців, напр., дд. Куліш, Кониський і др. підписуються під своїми літературними творами в Галичині або навіть чиновник їв. Левицький (Нечуй), котрий сам відкрив свій псевдонім, оставався чиновником і печатав у Галичині явно українофільські праці.
Але ж для того, щоб українці могли явно приступити до «Товариства ім. Шевченка», треба, щоб це Товариство стояло одверто на безпартійно-науковім грунті і коли вже чим грішило б перед російським урядом, то, власне, свободою наукового досліду, бо тільки тоді варто було б українцям сваритися з тим урядом за те «Товариство». Скрізь на світі гарантією певного характеру товариства служить його президія. Що ж ми бачимо в «Товаристві ім. Шевченка»?
На чолі його тепер стоїть д. Ол. Барвінський, котрий, як писатель, ознаменувався самим безцеремонним обкусуванням нашої народної словесності в угоду польському панству («Хрестоматія»), котрий виступа як політик-депутат, вибраний польською магнатсько-клерикальною партією (певно ж, з умовою do ut des , хоч би й не оформленою), інспіратор «Правди», котра явно проповідує політичне й релігійне Orientum convertere, не кажучи вже про боротьбу з «современными огнями» й т. ін. І під таку президію стануть українські вчені? Що вони скажуть і російському урядові, і публічному суду, котрий запита їх про характер «Товариства ім. Шевченка», котрого президент і тепер без протесту перепечатує в «Правді» брехню про «австрофільські тенденції» київського відділу Російського географічного товариства?
Нехай на це відповідають другі українські вчені, як їм совість звелить; а за себе, на запит д. Хв-ка «Was willst du?» я скажу, що, діставши недавно від виділу «Товариства ім. Шевченка» поклик вступити в число його членів, я відповів, що в теперішню хвилю я не можу прийняти тої честі. Окрім вищесказаних причин, я мав ще одну, що власне д. Барвінський втяг був мене у «Правду», де потім на мене виливали всякого болота за те, що я зостався вірним тій самій програмі, котру в мене виманено для того, щоб зараз же поступати діаметрально їй противно. Нехай другі роблять як хотять, а я вважаю за найдеморалізуючу «ноздрьовщину» мати діло з такими добродіями, як д. Барвінський, котрі так поступають з літературними товаришами; а до того можу боятись усього від таких людей, котрі сьогодні печатають як свою програму про «лаїцизацію політики» і дописують до неї навіть прямо про єзуїтство галицьких епіскопів, а взавтра виробляють снову еру» з політичним головен-ством тих самих епіскопів!
От на таких-то тонких ниточках держиться справа сотрудництва українських писателів з Росії, котрі держаться поступових думок, в галицьких редакціях і товариствах, котрими орудують консерватори або реакціонери: Які там думки не мали б про себе українські сотрудники, а все-таки характер виданням будуть надавати редактори – і в очах великої публіки за редакторів будуть відповідати й сотрудники. В усякім разі серйозної громадської сили пря такому стані речей література українська не набуде в Росії та й ніде в ліпшому разі громада буде дивитись на українських писателів як на літературних дилетантів, котрі раді печататись де попало, з ким попало, аби печататись, а зовсім не як свідомих своїх цілей, поважаючих себе й ті цілі громадських діячів.
Я певний, що в словах цих д. Хв-ко не побачить «кидання каменем». Коли ж і після цього всього д. Хв-ко забажає від нас виразнішої ради, то ось вона: спробуйте з «Зорею», нехай вона рішуче залишить добровільну цензуру, а до того нехай печата добрі переклади добрих речей на місце схоластики й нісенітниці, котрою наполовину тепер наповняється; заложіть у «Зорі» свіжу критику літературну, а для речей, котрі чи по цензурним російським, чи по другим причинам не можуть знайти собі місця в «Зорі», для публіцистики й т. ін. закладайте видання з редакторами, котрі б поділяли Ваші поступові думки, а не були б їх ворогами або хоч не боялися б їх.
Пора давно поставити справу українського письменства серйозно! Час тепер такий, що не до жартів і не до школярсько-дилетантських кузьмірків!
Під кінець усього скажемо ще слівце до д. Хв-ка і товаришів його по літературі.
Ви не повірите, як нам обридло писати статті отакі, як оця, і взагалі полемізувати з народовцями й з поводу них. Ми б воліли затратити той час на пряму літературно-наукову працю для нашого народу або про нього. Та праця така може йти добре тільки в гурті, а гурту треба шукати, підбирати, треба, щоб він був організований. В шуканні такого гурту ми й здибались у Галичині з народовцями, як у свій час народовці здибались з рутено-москвофілами, – і побачили, що народовці скрізь лежать перешкодою для праці, дійсно корисно! для народу, для поступу. Треба було з ними полемізувати, щоб прорізатись через них до живіших людей в Галичині. Нарешті, такі люди знайшлись або наросли, почали організуватись. Але тим часом лихі обставини, урядова реакція, котра принизила й громадський розум, і незнакомство з дійсним станом речей в Галичині, витворили своїх народовців у російській Україні або хоч стан думок, благоприятний галицьким народовцям. Треба було і тут прорізуватись через мертву кору до живого м’яса.
В останні часи чимало ознаків отаких, як листи дд. Хв ка, Вільхівського й др., показують, що живого м’яса є досить між російськими українцями. Коли б же скорше побачити те м’ясо організованим в достойні людей тіла, скинувшим з себе мертву кору, свідомо й систематично працюючим... К чорту тоді полеміку! Хай мертві ховають своїх мертвяків, а живі працюватимуть, коли не в однім гурті, то в однім напрямку – всесвітнього поступу на нашім національнім грунті!
1893 
М. Драгоманов
XII
На гнітючу звістку про смерть Драгоманова (21 червня 1895 р.) наспіла до редакції «Народу» сила висловів жалю та співчуття. Поміж ними були листи і од Б. Грінченка (з Харківщини), і од мене (із Звенигородки) – од тих двох людей, що колись печатно були виступили проти Драгоманова, а потім поробилися його гарячими прихильниками.
Грінченка («Вартового», сВільхівського») посланіе, або «слово над гробом» було таке :
Над труною М. Драгоманова 
Він умер.
Умер на чужині, далеко від рідного краю, гого краю, що він так його любив, того народу, що він для його так щиро працював. Він сам себе зробив вигнанцем, щоб не були вигнанцями з його рідної землі воля, правда, світ.
Він поставив собі мету на все життя: розвіяти неволю й темряву в своєму рідному краї. І він ішов до цієї мети, він боровся невпинно, не спочиваючи. Голосно, сміливо, розумно дзвеніло його слово на всю Європу, слово на оборону скривдженої й зневоленої рідної землі.
З долею його рідного краю з’єдналася доля й інших країн у великій просторами та малій щастям людським державі. І його порада робітникам рідної землі ставала порадою і працівникам тих інших народів, злучених докупи однією недолею. І поляк, і білорус, і москаль, і кожен інший народ російський не може не дякувати Михайлові Драгоманову за ту оборону волі людської в Росії, що нею дихало кожне його слово.
Перворядний учений та публіцист, чоловік з величезною ерудицією, з широким сміливим розумом, він міг так обороняти права своєї країни і взагалі права всяких зневолених народів, як ніхто інший, його наукові й літературні заслуги, його заслуги яко політичного борця не могли не звертати на себе уваги усієї Європи, не могли не викликати від неї шаноби. І вкраїнці з радісною й лицарською гордістю можуть бачити, як перед сином їх землі схиляють з пошаною чоло люди інших народів у Європі.
Він умер.
І нема кому стати намість його, нема кому так боротися, як він боровся, нема кому бути таким ясним світом, як він був! Змовкло слово те, що рівного йому не було в нас. І нікому замість його стати!..
Плакати мусимо над його труною.
Плакати? Тільки плакати?
Хіба він даремно стільки часу кликав закованих рабів розбивати свої кайдани і пособляв їх розбивати? Хіба, написавши на його надгробкові: «борець за волю й світ», на наших не напишуть ніколи нічого, тільки прокляте слово: «раб и»? Хіба в наших душах нема нітрохи сили на боротьбу з тим, з чим ми мусимо боротися і не можемо не боротися, коли хочемо жити?
Ні, найкращою пошаною мертвому борцеві, найкращим йому монументам тільки й можуть бути не сльози й жалі наші, а праця невсипуща в дусі тих ідей, що вкупі з їм ми вважаємо за ідеї правди й світу. І ця праця буде, не може не бути.
Він умер.
Зникло, розвіялось усе дочасне, все особисте, всі ті випадкові хмарки, що тьмарили цю постать. Зникло – і перед нами встає ясний і чистий образ борця за ідею.
Схиляймо перед їм чоло низько, низько і – до праці!
П. Вартовий.
Моїх листів було два. Один писаний просто з Звенигородки, під безпосереднім вражінням короткої телеграми в якійсь російській газеті. Другий писаний після того, як я поїхав до Києва і поговорив там із земляками про ту фатальну для нас подію та й знов повернув до своєї Звенигородки .
Лист до М. Павлика
17 ст. ст. іюня 1895.
Я сидів у глухому закутку Вкраїни, коли як стій вичитав з російських газет про смерть Драгоманова.
Мов прім побив мене.
Не стає ані сліз, ані слів.
Бідна Україна! Сиротятами зостаються українці, помер їх батько!
Після Тарасової смерті Україна ще не зазнала такої великої втері...
Важко й писати далі... Перо випадає.
А. Хванько.
Лист із України до М. Павлика
6. VII ст. ст. 1895.
Далі-далі вже й місяць буде, як не стало тієї великої людини, а не можна забутися про її смерть ані на часинку. Сиротливо якось на душі, тупа безнадія, гірко, руки важніють... Немило дивитись на світ божий. Одна сама пекуча гадка бігає за тобою скрізь: «Нема Драгоманова».
Розмовляв я з українцями всяких напрямів, – скрізь сум та жаль. Голова правдян, що чимало полемізував з покійником , каже: «Велика, незмірно велика втеря для України! Можна було де в чім не годитися з Драгомановим, та не можна заперечити його великих заслуг перед батьківщиною. Хоч я не був його прихильником, та просто скажу: «Драгоманов – то були дріжджі для нашої суспільності... А ще гірше шкода, що він помер перед виборами!» .
Пішов я до другого українця, вченого, що звеличив нашу науку своїми працями . Драгоманов у «Чудацьких думках» був його не обминув, був – скажемо так – покривдив його. А що ж каже той учений? От його мова: «На мою думку, смерть Драгоманова – це таке велике горе, якого ми ще не зазнали після Тарасової смерті (і багато людей те саме каже!). Покійник був іноді несправедливий до нас, своїх товаришів, – адже ж він двадцять год не був у Росії, то й російське життя-буття трохи призабув. Та хіба хто-небудь зважиться сказати хоч один докір проти Драгоманова тепер, як почує страшну вість: «Драгоманов помер!» Хто насмілиться згадати щось погане про Драгоманова, коли побачить оцю книжку?» Це кажучи, учений витяг із шафи річник «Житя і слова», дуже гарно оправлений, та й знов сказав: «Оце найперша книжка в моїй бібліотеці, найвище од усіх». Тут він заходився втішатися «Житем і словом», хвалив його багацько й довго, а нарешті сам себе перервав: «Та спиніть мене! Спиніть-бо! Бо як я значну розводитися про «Житя і слово», то вже мені й упину немає... І ото й є великий пам’ятник нерукотворний, що воздвиг собі Драгоманов! Оде його безсмертний пам’ятник!.. Це він збудив життя в Галичині, це він зробив, що там виходять тепер отакі речі, я« цей журнал»...
І справді, чи ж не Драгоманов дав Україні Франка? Чи ж не Драгоманов викликав до життя і все, що є тепер найживішого на Русі-Україні?!!
Несподівано того самого дня зустрів я одного з членів «Русько-української радикальної партії». Хоч він знав, що я не член тієї партії, та знав, що я високо шанував незабутнього небіжчика, – тим-то він дуже щиро потиснув мені руку. Чи переказувать, що я од нього чув?! Дак дайте ж мені перо таке, щоб могло вилити той жаль!
В листуванні те саме. Хоч од кого здобудеш лист, то скрізь важкий сум та гіркий жаль.
Сів я до тієї наукової роботи, що має друкуватись у Львові під вашим доглядом . Сиджу, працюю, та все щось не йдеться діло до ладу: якась несвідома гадка не дає працювати гаразд! Спинився я, заналізував себе – та це ж сум за Драгомановим не дає нічого робити! Мені все здається, ніби його постать десь стоїть коло мене, дивиться на мене... Ця книжка, над якою я працюю, адже ж вона, може, була б люба покійникові? Може б, він сказав про неї щире слово, і теє щиреє слово сталося б мені зцілющою водою, підживило б мене, надало б снаги працювати й далі... Одно-однісінькее слово з твоїх уст, та й не було б мені дорожчої похвали!.. Батьку наш! Невже ж ти помер?!! Воскресни, господи, і спаси нас!
Ні, ні! Не вмер ти, великий чоловіче! Я не вірю тому! Твій безсмертний дух витатиме над нами і додаватиме нам сили на працю коло твоїх ідеалів! Твій безсмертний дух літатиме коло нас, сиротят, янголом-хранителем, і наші далекі потомки так само поклоняться тобі, великому прадідові України! Доки битиметься серце українське, доти згадуватимуть тебе і превознесуть ім’я твоє вовіки, і прославлять тебе із роду в рід!
Коли схочете, шановний пане редакторе, то можете оцей мій лист надрукувати, хоч спершу він призначався тільки задля Вас самого. Не стидаюсь я, що чужі люди побачать мої сльози; не стидаюся, що наречуть мене малою дитиною, а не мужем; не стидаюся, ба ще й голосно ридатиму, бо це ж помер не хто, як батько, і мій, і Ваш, і всіх нас.
А. Хванько
1895
ХІІІ
Незабаром після того дружина покійного Михайла Петровича, надіслала мені з Болгарії покійникову фотографічну карточку, виготувану у фотографа Д. А. Карастоянова в Пловдиві (Філіпополі). А з другого боку тієї карточки я побачив напис, зроблений рукою Людмили Михайлівни: «Агафангелу Ефимовичу Кримському від щиро дякуючої йому людини». В падолисті 1895 р. приїхала до Москви Оксана Старицька (тоді ще не Стешенкова) і доручила мені лист од Лесі Українки, Драгоманова небоги. Це був найперший лист од неї, потім я листувався з нею чимало й сердечно. Оце він:
7. XI 1895. Київ.
Шановний добродію! або, краще, незнайомий дорогий товаришу!
Не здивуйте, що я, непрошена, озиваюся до Вас. Я давно бажала написати до Вас, та через пошту не випадало, а оказії досі не траплялося. Мені хотілось висловити Вам, як глибоко пройняв нас (мене і мою дядину Драгоманову) той щирий, повний глибокої туги, лист, що Ви писали Павликові, довідавшись про смерть мого дядька . Справді, багато було тоді листів співчуття, щирих, хороших листів, але такого, як Ваш, не було, се власне наче рідний син писав про втрату коханого батька. Вже хутко півроку мине з того часу, як ми читали той лист в Болгарії, але враження від нього живе у мене досі. Сім’я дядькова плакала ревне, читаючи, проте казала, що такі листи потішають, наскілько се можливо, у такій тузі. Се були страшні часи, товаришу, здавалось, що уже все минає, що треба тільки ще дещо покінчити, поховати, та й самим геть із сього світа! Де у кого се почуття зосталось і до сього дня. Кінчати треба, але ж як ще багато кінчати!
Напр., видання творів дядькових, – скілько ще часу уплине, поки воно буде доведено до пуття. Мені розказували про Ваші заходи коло достачення коштів для видання (ще раз не можу втриматись, щоб не подякувати Вам за ce! , але де ще ті твори, ще треба їх збирати по старих журналах і т. п. Я думала, що могтиму робити се тут, у Києві, але, на біду, тепер тут громадська (публ[ічна]) бібліотека замкнена, а, окрім того, мені ще не прислано бібліографії зі Львова . Та ради сього вже можна б і на північ поїхати! Та певне знайшлись би і на півночі товариші, що помогли б у роботі, я чула, що той, хто давав г.роші, хотів, аби твори були конче в українському перекладі, але, на мою думку (так думає і вся наша родина), се було б не науково і не практично, бо, перш усього, се – затяжна річ, перекладання усіх газетних статей, а по-друге, матеріали (а се ж власне «матер’яли до біографії» передовсім) завжди друкуються в тій мові, в якій їх писано. Тут дехто подавав думку, що може б вдалося надрукувати І т. (найраніших творів) тут, в Росії. Воно навряд, але чому б не спробувати? Може б Ви порадились там у Моокві з Вашим меценатом про се? Воно б краще. Як би ми могли провадити се діло зовсім самі, без помочі галицьких рук, бо... ну, та вже на сей раз, нехай обійдеться без пояснення причин. І взагалі, як би ми могли і за кордоном послугуватись «своїми», а не «чужими» руками, то було б найкраще. Хотілось би з Вами докладніше поговорити на сю тему, та нехай, може, колись потім. Я-бо ще не знаю, чи й до мислі Вам оце листування зо мною. У всякім разі, товаришу, вірте моїй найщирішій повазі і прихильності до Вас.
Л. Косач (Леся Українка, якщо, може, Вам се більш відоме ймення).
