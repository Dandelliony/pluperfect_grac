Літопису преславних діяннів панків Присташів
а) Жид-погонич
Робітницька доля
Встань – і швидше на чужу роботу! 
Та працюй весь день, життю не рад. 
А для чого?.. – Може, вибідуєш к ночі 
Хліба шмат!
Мерзни, мокни, спи де попадеться...
Навіть спавши, – з холоду тремти.
А для чого?.. Щоб спокійно спали другі,
А не ти! Вік плазуй в землі чи під землею, 
Мов не людський, а гадючий плід. 
А для чого?.. Щоб не з голоду померти, 
А з сухіт.
(З турецької мови. Автор – Халід Зія, урод. 1868 року).
І
Зима. Вуличка невеличенького повітового міста Звени-городки на Київщині, далекого од залізниці. Перед провінціальним одноповерховим будинком пана При-сташа стоїть жидівська балагула, запряжена двома коняками. Має везти пасажирів за сорок верстов, до найближчої залізничної станції Цвєткова. Ця балагула – широкі санки, з височеньким передком, з будкою для пасажирів; будка тая ніби скидається на широку діжку, поставлену боком на полозм. Балагула обшарпана, обідрана; видко, що попоїздила чимало. Коні – звичайні сухоребрі балагульські шкапи. До того, ще й змерзли на морозі. Вітер сильний, рвачкий.
 – Ой Іцку! Твої коненята – мов з хреста зняті! – жартує якийсь міщанський парубок, що стоїть коло балагули. – Та и ти, знов, не кращий! Похнюпився... скривився, мов середа на п’ятницю...
 – Не виспавсь... Та й начебто пропасниця б’є... і голова чогось крутиться... – неохоче одказав блідий жид-погонич, що сидів на передку.
 – То який чорт тебе тягне, що й сьогодні ти їдеш? Ти ж і вчора був одвозив людей до станції, і цієї ночі других привіз у город!.. Коли ж це ти спатимеш?
Жид махнув рукою:
 – А що ж, коли хазяїн посила! Як других фурманів у нього теперечки немає, то мусю їхати! Найнявсь – продавсь... Бо, може, й мені, і дітям моїм їсти хочеться? Може ж, і мені треба щось заробити?.. Та й не так заробити, як одробити. Бо в хазяїна наперед узяв десять карбованців, ще й векселя підписав... за проценти, звичайно!..
Війнув вітер. Міщанин енергійно висякався в руку, потім краще загорнувся в кожух і неймовірно хитнув головою:
 – Жидюго, жидюго! Тобі тра заробляти? Ти – з голоду вмираєш?.. Знаємо ми вас, жидову! Та ти маєш грошей більш од того пана, що оце зараз везтимеш!..
Іцко смутно осміхнувся, схилив голову вниз та й зажурився. Він увесь був якийсь пригноблений. Потомлені, ямкуваті, позападалі очі дивилися вдалину олов’яним, наче неживим поглядом; здавалося, мовби жид чогось злякався та й навіки так завмер. Перелякано виглядала і його ріденька куца борідка, що пообмерзала на морозі, і зеленкувато-земляне обличчя, і два пейсики: все було немов таке саме перелякане, як і жид.
Парубок посвистав, посвистав. Та йому хотілося балакати.
 – Чи ти чув, як у митрополита троє жидків були вихрестилися? – спитав він.
 – Якого там митрополита! – неохоче озвавсь Іцко.
 – А це, бач, було ось як. Приходять троє ваших до митрополита – кажуть: «Такі так... хочемо вихреститись. Як ви нас, владико, наречете?» – «Ти досі як звавсь по-жидівськи?» – питає той у першого. «Звуся Борух». – «А! Борух?.. Ну, то будеш Борис... А ти як?» – «А я Сімхе...» – «Добре, – каже митрополит. – Семеном зватимешся. Ну, а ти, третій! Тобі як наймення?» – «Я Сруль...» Тоді митрополит задумався, думав-думав... «Ну, ти будеш Акакій», – каже він до Сруля...
Холодний зимовий вітер подихнув завиваючи. Погонич щільніше запнув стару, драну бурку і не змінив задуманої постаті. Не чув він і того, як міщанин узяв підспівувати півголосом:
Я жидочок смирний, Худенький, не жирний...
Не чув він нічогісінько, бо його гадка була полинула далеко відси, до його хати, де не все було гаразд...
II
 – Жиде! Ей ти, жиде! – як стій гучно грлмнув огрядний пан Присташ, просуваючи голову з сіней на ґанок. Візник здригнувсь і покірно подививсь на пана, мовчки питаючи його своїми очима.
 – А йди-но мерщій, познось із калідора оті чемодани та клунки! – загадав той і швидко подавсь назад за двері.
Жид негайно схопивсь, побіг до сіней, напружуючись, виніс важкого, величенного чемодана та й примостив його в балагулі. Далі притяг він і другого чемодана, що був не легший од першого, і поставив поруч себе на козлах. Він заходивсь ув’язувати їх до саней шворками, щоб у дорозі, бува, не зсунулися та не покотилися геть.
Доки погонич був поравсь, із Присташевої хати вийшло двоє гостей, що забігли булл за ділом до Присташа на часинку перед його виїздом: він мав оце поїхати на пару днів до Києва, то треба було попрохати його, щоб він їм дещо в Києві покупив. Один з тих двох панів був Звенигородський податний інспектор. Мав він твердо встановлену славу найпервішого жартуна та гумориста: аб.и він рота роззявив, то всі вже наперед сміються.
Він дуже критичним оком оглянув коняк.
 – А! Це ти, Іцку! Од Нейштута... – сказав він до погонича. – І знов твій хазяїн дає тобі не коні, а черепахи!.. Ти б йому був колись закинув, що, мовляв, ніде в законі не дозволено запрягати санки ані черепахами, ані раками, ані якою тогосвітньою нечистю. їздити дозволяється або кіньми, або волами... та й то живими, не дохлими.
 – Хіба я йому що скажу? – пробубонів Іцко.
Інспектор тоді вдавсь до свого товариша, що аж до землі хиливсь од сміху.
 – І то сказати – у Нейштута є дуже своєрідні глибокі теорії про те, що придатне до запряжки. Взяв я в нього колись коні до Багачівки – це ж якихсь десять верстов? – надворі було сильне болото, то я їхав більше як півднини! Бо дав він мені отаке саме добро, як ці мексіканські мустанги, що отут... та ще, до того, одна коняка добре була шкандибала і навіть не ставила задню покалічену ногу на землю. Як вернув я до Звенигородки, кажу Нейштутові: «У вас, Нейштуте, є теорія, буцім запрягати в віз можна геть усе, що має чотири ноги. Повірте, що ця теорія не зовсім справедлива. Бо от стіл: має чотири ноги, а запрягти його не рекомендую. Та для мене ви цим разом навіть своєї теорії не додержали, бо запрягли мені коняку трьохногу, а не чотирьохногу...»
Весело сміявсь і товариш балакучого інспектора, сміявсь аж до сліз і міщанський парубок, що був одсту-пив трохи оддалік. Не сміявсь тільки Іцко, прикручуючи чемодани шворками.
 – І натерпівся ж я тоді з Нейштутовими мустангами!.. Надворі вогко... імжить... Навкруги глибоченні калюжі, баюри... А мексіканські мустанги тягнуть мене – чотири верстви на годину!.. Сидю я собі на підводі... думаю... роздумую... на душі огида, нудьга. І міркуєш: коли отак доводиться їхати чотири верстви на годину, то чи варто й жити на світі?! Чи не краще собі смерть заподіяти? Он у мене в кишені є револьвер... – узяти витягти його... прикласти до лоба... і вистрілити? На місці вб’є, та й край!..
 – Ну, і що ж? Зробили так? Убили себе? – щиро реготавсь інспекторів товариш.
Оповідач поважно подумав хвилину, наче силувався щось пригадати. Далі сказав таємничим голосом, навіть трохи нахиляючись до вуха своєму товаришеві:
 – Ні, не вбив... Перетерпів усе. Бо людина – це така собака, що все перетерпить... Та-а-ак!.. Ну, доведеться сьогодні й Присташам зазнати доброї втіхи з цими скакунами пампасів і прерій... Намучаться!.. Хіба що на полозах трохи легше їхати, ніж мені було на колесах... Але ходімо, бо он уже Присташі виходять з хати, а ми вже були з ними розпрощалися...
Вийшов пан Присташ разом із своїм чималеньким сином-гімназистом. Перевіривши, чи все панське збіжжя попримостювано в балагулі, пан з паничем полізли під будку, накинули на ноги бараницю, нагорнули ще й поверх неї сіна, щоб не було ніякої продухи – і бала-гула рушила.
III
Податний інспектор добре напророкував про жидівських «мустангів».
Виїхали за город. Завірюха крутила сніг, била в вічі навіть панам, затуленим будкою. Коняки посувалися дуже поволі.
 – Господи! Що то за коні! – скрикнув пан. – Ну, де вже там проїхати сорок верстов отакими кіньми?! Вертай, фурмане, додому! Краще знайду я собі інакшого балагулу, бо так до Цвєткова й не доїдемо!
 – Пане Присташу! – прохаючим голосом одказав на це балагула. – Пане! Поїхалл – то вже їдьте зо мною! Адже ж цими-таки кіньми я возю пасажирів раз у раз, і все доїжджали добре й на свій час!
 – Лучче вертай, кажу тобі, бо якщо в свій час не доїдемо до вокзала, то гроші не заплатю! – погрозився Присташ. – Наперед пам’ятай, шо нічогісінько не заплатю.
 – Їдьте, пане, зо мною! До поїзда ще восьмеро годин, а завсіди ми їдемо до вокзалу найбільше п’ять – ще завчасу будемо тамечки! – усе благав погонич. – Ой, що мені хазяїн скаже, коли я тепер верну!!! Прожене!.. «Або з моїх зароблених грошей виверне!..» – думав і навіть шептав він, та й вдарив по конях. Вони побігли хутчій.
 – Ну, то вважай, що грошей не дам, якщо спізнимося! – пострахав його пан знову.
Метелиця лютувала. Коні, що погонич їх бив раз у раз, перебігли через силу верстов зо дві по заметеному снігом шляху, та в скорості й потомилися. Жид був оперезав батогом одного з них – животина затремтіла, притиснулася до товариша, але швидше не побігла. Тоді візник замірився був батогом удруге, тільки ж як подивився, що коняка така змучена, то припинив батога. Коні брели-посувалися ступінь за ступенем.
 – Та бий їх! – гукнув гладкий пан, побачивши, що
Іцко так і не хвисьнув коняку. – Бий, бо я тебе самого битиму! Десь, ти хочеш, щоб ми на станції заночували?!
 – Пожалуйте животину! – прохав жид. – Якщо я їх битиму, то вони ж швидко геть потомляться і тоді вже запевне не побіжать. А на вокзалі й так у свій час будемо... Вйо, вйо! – нагукнув він на коні.
 – Та ну, папа! – примиренним тоном зговорив син, що увесь був пообвиваний усякими хустками та пледами й через те не лякавсь ніякого холодища. – Хіба що, як на годину менше чекатимем на вокзалі?.. Нехай собі їде, як їде!..
 – І на біса я поїхав з цим чортовим жидовином? – бурчав батько, нібито не чуючи синової мови.
На щастя, хуртовина трохи була ущухла, їхати полегшало, але ж по заметеній дорозі коні рушали будь-що-будь не так прудко, як би годилося. От під’їхали до села.
 – Знаєш що, юдо? – вдався добродій Присташ до Іцка. – Заїжджай до поштової станції! Ми сядемо на поштові коні, а ти вертай собі додому. Бо що ж робити, коли в тебе невірні шкапи, а не коні?
Жид не завертав.
 – Отже десять верстов проїхали, та й то трохи-трохи довше ніж за одну годину, – плохенько одказав він і понуривсь.
 – Грошей не заплатю, як спізнимося! Уважай! Бо моє слово – діло!
Жид на те мовчав. «Скільки ще ждатимуть на той поїзд!» – думав собі він та й помахував пугою понад конячками. Бідні сотворіння наче почувають, що фурманові шкода їх бити, і здається, немов для подяки йому, біжать самі, як можуть, потроху...
IV
 – Тату, а саме чого ви їдете до Києва? – спитав гімназист, визволяючи рот з-попід безлічі хусток. – Здається ж, тепер у вас нема там ніякісінького діла. Ви їдете так, аби розвіятлся... Охота ж вам було виїздити під таку погоду!
 – «Діла немає!» – неприхильним тоном одмовив тато занадто цікавому Олександрові та й плечима здвигнув. – Кому краще про це відати? Чи мені, чи тобі?!
 – Та отже і мама вчора теж казали, що... Здаючись на маму, Олександр, хоч і не хотів того, а
вчинив велику нетактовність: саме madame Pristache цілісінький вечір учора гризла голову своєму чоловікові, нервувалася та робила йому дуже нелюбі сцени, патетично констатуючи сумний факт, що їхати йому в Київ – таки зовсім нема чого, тільки гроші переводити. І наївний гімназист зважився знов зачепити оту саму делікатну тему!
 – Що це?! Ти надумався контролювати мене?! Чи не маю я геть на все поперед прохати твого дозволу?! – сердито перебив сина пан Присташ. – Не встрявай у батьківські справи, які до тебе не стосуються!.. А от краще скажи ти мені, мій синочку, – докинув він саркастичне питання, щоб оддячитись синові, – які то ліберальні книжки ти, здається, був пакував сьогодні вранці?.. Чи не ъ гімназію, в пансіон, бува, ти їх везеш?! А?! Щоб накликати на себе халепу?! Гляди, щоб у Києві мені геть усі пооддавав!..
Обидва після того мовчать, і обидва сердиті.
«Шльомуню, Шльомуню! – думає собі за сина фурман, сидячи на передку. – Чи видужає він? Тепер усі слабують на тую хоробу... Як її?.. Ін... Ін... інфлюенце! І моєї хати вона теж не оминула!.. А скільки самісінькі ліки коштують! – хитав він жалісно головою. – А й дох-торові треба було заплатити! Ой вай, вай... Отже, до того ще й шабас надходить – на все то гроші, на все гроші!.. «Багатий, як жид», – каже християнське прислів’я. «Як жид!..» – гірко іронізував Іцко, скривлюючи губи. «Як жид!..» О-хо-хо! От і я жид, а гроші де?.. Чи видужає Шльома?..»
Про те, що він сам добре нездужа, йому й думки немає.
Надворі темнішає й темнішає. Знов здіймається щось таке, наче завірюха. Шляху не бачити, і снігові кучугури стирчать там, де випадало б бути дорозі.
«Шляху не видко! – думає жид. – Чи, може, я через те не бачу, що дві ночі не спав? Ох, доведеться, либонь, на конячок спуститися – нехай самі нашукують дорогу, бо щодо мене – то я справді мов сліпий...» – Візник перемагає себе, хоче придивитися до шляху пильніш, т’але ж очі самі сплющуються. Коні бредуть по коліна в снігу і аж сапають...
V
Шубовсть! Санки похилилися боком та й вивернули пасажирів.
Панич, як падав, то трохи був притиснув батька, а сам щасллво вилетів на м’який сніг; та й пан теж не забивсь. Тільки жид, упавши з високого передка, гепнувся об якісь незаметені хуртовиною замерзлі грудки і важко стогнав.
Огрядний пан Присташ видобувся з перекинутих саней і, погано лаючись, підійшов до лежачого.
 – Проклятий, падлюка, жидюго!! – люто скрикнув він та й двічі тріснув його кулаком по потилиці. Той тільки скорчивсь і не переставав, лежачи, болісно кричати: «Ой, вей! Ой, вей мір!»
 – Дивіть! Нас перекинув, а сам ще й рюмає! – ще дужче розсердився пан. – Чого лежиш?! – суворо нагукнув він.
Жид застогнав:
 – Ой, вей мір! Забився й не можу встати!.. Рятуйте, хто в бога вірує!.. Не можу сам устати!
 – Забивсь!? – повним претензії, здивованим голосом забалакав пан Присташ. – Забивсь! Він забивсь! А ми – не забилися?! Ну, вставай, бо чи не сподіваєшся ти, що я тобі руку простягну, щоб витягти тебе, такого бридкого, мерзенного?!
Погонич якось змігся, підвівсь та й узяв порати санки. Тільки ж він усе не міг їх підняти та поставити просто.
 – Пане! – озвавсь він тоді з несміливим проханням до череваня. – Може б, ви трішечки-трішечки пособили мені?..
 – Скажіть! – злісно зареготавсь пан. – А за що ж ти гроші береш? Я платю та я ще й санки маю впорувати!.. Ах ти, христопродавче, витягай їх зараз, бо всю пику поб’ю! Я й син і так уже позмерзали!,.
Жид тоді знов почав силуватися, гукав на коні, і от нарешті санки поставилися так, як слід. Пани посідали. Коні рушили.
«Ай вай! – бідкався жид подумкою. – Скільки часу ми тутечки забарилися, а до того ще й коні йдуть так помалу!» – Він дрижав од холоду... чув, як йому на тілі тане сніг, що понабивався за шию... хукав у руку. – Вйо, вйо! – кричав він на коні.
Ідуть. Пан безпросвітно лається. Жид мовчить або, намість одвічати, нагукне на коні знов, щоб бігли дужче. Завірюха...
Санки хитнулись і трохи не впали. Як стій впали два вдари панового кулака жидові на шию.
 – За що? – повернувся він з гірким питанням до Присташа. – За що мене б’єте? Адже ж і я людина?
 – Ти людина?! Оце мені до вподоби! Тл жид, от що! Животина, скотина!
Скотина покірно схилила голову. «Справді, я тільки жид», – подумала вона...
VI
Збігло ще півгодини.
 – Ну, оце вже недалеко й до вокзала: шестерко верстов, – з полегкістю на серці вимовив балагула. – До Бурт лишається вже гонів з двоє, а відти...
Шурх! Санки хитнулися та й загрузли в якомусь рівчакові, що сніг був його притрусив і загорнув. Стійма вони, правда, вдержалися, не перекинулися були, тільки ж передок їхній став вище, ніж задок. Коні даремне шарпали, смикали, погонич даремне їх лупцював – ніщо не пособлялося: санки як угрузли в сніг, так і стояли.
Жид зліз, підпихав ззаду, намагаючись їх витягти, та дарма! Санки ані рухнуться. Він тоді знов вдарив по конях, і один з них упав, знеможений, на землю.
 – Чи ми тут ночуватимем, іродів сину!! – ревів Присташ, вимахуючи кремезними кулаками. – Ні шага не дам!
А жид стояв, затуливши обличчя руками, повний горя та несили. Скількись хаилин він вагався.
 – Пане... – з слізьми в голосі забалакав він, – ви... ви... лізайте, бо інакше коні... не витягнуть нас... із цієї канави...
Лаючись добірними московськими лайками, пан му-сив-таки вилізти, але передше не забув дати доброго стусана в горб фурманові. Панич мовчки вийшов теж із балагули. Заходився погонич стягати й чемодани; потомлений, ще й недужий до того, він ледве-ледве зміг їх вийняти.
 – Та це не чамайдани, а цілі скрині! – скрякнув він.
 – Попатякай мені! То коні твої таке ледащо, що не то санок – самих себе ледве здолають тягти.
 – Коні як коні, але завірюха...
 – Мовчать! – гукнув розлютований пан. – Він іще мізкуватиме!.. Чи мало ще тебе побито?!
Жид підвів коняку, що впала, та й узяв поганяти обох. Т’але ж за першим-таки вдаром од нуги звалилася ще й друга коняка й знову лягла перша.
 – Що мені робити! – з одчаєм заголосив погонич. – Поможіть, панове, витягти! Зробіть божу ласку!
Присташ ізнов вилаявся найгіршою московською лайкою і, звісно, одмовився лізти в тую глибочінь снігу, де вгрузла балагула; натомість він узяв іще й кричати на Іцка, що он, дивись, на снігу чемодани попідмокають.
Довелося бігти «христопродавцеві» на село. Незабаром він вернув укупі з молодим мужиком. Той знов і в панів звільна розпитав за пригоду, усе намагаючись говорити по-московськи. Це тут не дивниця, бо за шість верстов відсіля – станція залізниці; опроче недалеко єсть і сахарня.
 – Чи не можна в вас тутечки нашукати коней, щоб з оцієї здохлятини пересісти? – спитав пан.
 – Ой, та нащо пересідати?! – замолився візник. – Чоловіче, поможи ж мені витягти балагулу – дам семи-гривеника!
Мужик, одначе, жида не слухав.
 – Мєжду прочім, можна дістать, – поважно проказав він, видимо, тішачись отим «мєжду прочім». – А вам нужно аж двох лошадей?
 – Та двох же! Но, бігай мерщій, щоб нам іще на поїзд устигнути!
Збігло півгодини. Чоловік вернув, та без коней, бо геть усі пари коней, які малися в селі, були тоді в роз’їзді. Він заходився пособляти жидові.
Та і вдвох вони нічогісінько не вдіяли. Неминуча потреба присутяжила пана з сином теж підійти до бала-гули та прикласти своїх рук. Ледве-ледве всі гуртом посунули її з рівчака. Далі коні, що трохи були спочили, побігли.
Зоставалося ще дві верстви, коли коні щоступеня почали припинятися або й лягати на сніг. Нарешті якось навіть було здавалося, що вони знесилилися вкрай, бо нізащо не хотіли підводитися, незважаючи на ніякі принуки од погонича.
 – Та сполосни їх батогом гаразд! – розгримався пан. – Чого ти їх жалієш? А то все: «вйо, вйо»! Багато з вйоканням удієш!
Жид із жалем хлиснув коней. Один з них заіржав, завернув голову назад і ніби з докором подивився на Іцка.
 – Не можна, пане, нехай минути зо дві спочинуть, – самі встануть...
Десь пан Присташ уже й лаятися втомивсь, бо мовчки вислухав Іцкову мову. 
От підвелися, проїхали ще трохи. Як стій коні захропли – зупинилися та все рвуть назад! Візник придививсь. Він углядів, що серед шляху лежить якась здохла коняка: запевне, замучена потомою од такої важкої дороги. Стиснулося йому серце. Він об’їхав стерво...
На поїзд спізнилися. Пани лишилися на вокзалі переночувати аж до ранішнього поїзда, а жид із кіньми та балагулою пішов ночувати до заїзного двору, що був збудований поблизу залізничної станції.
VII
Рано, година осьма. В простенькій залі Цвєтківського вокзалу ще не бачити ніяких подорожніх, опроче вчорашніх наших панів: батька та сина. Вони вже й чай випили, і вдруге чай, і ото сказали принести собі пива.
Саме в цей час увійшов Іцко. Несміливо подивившись на панів, він наблизився до стола і зупинився. Він мовчки чекав, нехай Присташ сам спитає, чого йому тутечки треба. Але пан мовчав і навіть ніби не завважав жида.
 – Пане... – дуже тихим голосом забалакав погонич. Нема одповіді.
 – Пане! – трохи голосніше проказав Іцко.
 – А? Чого тобі? – холодно й спокійно спитав пан.
 – Прийшов... за грішми... – схиливши голову, знов тихо сказав жид.
 – За грішми?? – ніби дивуючись, спитав Присташ. – За грішми?? Гм!.. А за що ж тобі гроші? Хіба я маю яке діло в Цветкові, що теперечки тут сидю? Мені випадало бути вчора на поїзді, а ти мене не привіз. Які ж тут гроші?
 – Господи! – жалісно згукнув жид. – Я ж таки довіз вас, я коні поморив!.. Ради бога, дайте, за скільки ми порядились!
 – Або я тобі не казав одразу, що, як спізнимося, то нічого не матимеш? Або я не казав тобі сто разів: «Бий коні!» – а ти їх жалував! Ну, сам же себе й винувать.
 – Пане, чи ж я їх не бив? Та поглянули б ви на їхню шкуру сьогодні – уся в рубцях – уся в ранах од нагая – аж дивитися страх!.. Що ж я маю тепер робити?.. Ай вай!..
І жид затулив лице руками. Видко було, що він нездужа. Пальці йому конвульсивно струсюваллся.
 – Бив, та не тоді, коли було треба. Ну, отож і за гроші не питайсь! – Пан налляв собі пива з пляшки й випив.
 – Змилосердуйтесь! – заплакав Іцко. – Тадже ж ці три карбованці хазяїн ні з кого стягне, як з мене! А я й так шага не маю... ще й сам винен йому... Пане! І ви – божа людина – майте ж яку добрість!
 – Одчепися, кажу тобі! Яке мені діло?.. Бо якщо в’язнутимеш, то побачиш: як верну з Києва, подам судді прошения на тебе, що через тебе я без пуття повтрачувався. В мене сьогодні є в Києві пильне діло, а я в Цвєткові чогось стирчу!
 – Але ж чим я віддам хазяїнові?.. Вей мір! В мене син слабий, конає – на лікарство нема звідки роздобути грошей, а тут іще це діло!.. Чи ж я винен? Чи ж я хотів, щоб ви поїзд утеряли? Само воно так сталося!.. – Несподівані глухі ридання недужої людини розітнулися по залі.
 – Саша, хочеш іще пива? – вдався пан Присташ до сина, буцім не чуючи Іцка.
Але жид підійшов, нервово вхопив його за руку, поцілував і наче несамовитий зашепотів:
 – Пане..» ой добрий пане, заплатіть! В мене сім’я... Син вмирає... хазяїн прожене... Він і так уже проти мене давно зуба має. Дайте... дайте... Вам три карбованці – дурниця, а я – харпак!.. В мене син... чуєте, пане?.. Син... син... Шльома мій, старшенький синок. Він помре!! Коли вже досі не помер!..
Далі погонич як стій спинивсь, перестав говорити.
Потім, одкинувши всяку людську гідність, із якоюсь надзвичайною жадобою, з якоюсь аж вакханальною жагою, з якоюсь звірячою втіхою він заходився мовчки обціловувати панську руку, що її був схопив обома своїми руками. Присташеві здавалося, що Іцкові губи з кожним поцілунком аж впиваються в неї.
Почування було для нього надто прикре. Він висмикнув руку та й здвигнув плечима.
 – На будуче буде наука, – проказав він крізь зуби. Погонич побачив, що ніякі благання не поможуть.
 – Пожалійте бідака!.. – ще раз сказав він. – Ну, дайте хоч чим заплатити за ніч у заїзному дворі.,. – попрохав він нарешті.
Пан вилляв зостаток пива з пляшки у склянку та уважно приглядався до неї: жида тутечки задля нього немов і не було.
Іцко втер сльози та й раптом мовчки одійшов. У дверях він зупинявся, озирнувся: гладкий Присташ безжурно пив пиво.
«То кров мого Шльоми», – хотів був крикнути візник, та тільки зітхнув і вийшов геть...
VIII
 – Тату, заплатіть йому, – попрохав тоді син.
Пан Присташ подививсь на нього пересадно-здивованим поглядом:
 – Дивно мені, Саша, чути отакеє од тебе: здається, ти вже не маленький, а того не розумієш! Тадже я з самісінького принципу не повинен йому заплатити, хоч би в душі й хотілося того.
 – Як то з принципу?! Хіба ж...
 – Або я йому не казав вертати трохи чи не в самому городі? Казав, що не заплатю? В Багачівці казав, щоб він їхав до поштової станції та пересадив нас на чужі коні? Чого ж тобі більш? По суті, юридично й етично, я правий. А щодо формального боку – оті сльози та мелодрами... – то це вже мені байдуже: про мене!
Аж задоволений своєю мовою, він кинув на сина погляд, в якому світилося почуття батьківської переваги. – Ба саме тільки з формального боку здається, ніби ваша правда. Адже...
 – Слухай, – швиденько перебив сина батько, – коли кравець пошиє тобі штани, що лиш на кітку налазять, то ти йому заплатиш?
 – Папа! Тоді ж ви й зовсім не берете його шитва, а цей вас довіз, коні потомив...
 – Вже краще б він нас у три дні довіз! – закип’ятився «папа». – їхати сорок верстов дванадцять годин! Чи це де чувана річ! Себто одну верству – п’ять годин...
(Високоповажний добродій Присташ схопився, що це вже він дуже пересолив, та й запикнувся.)
 – Ну, одним словом, так довго їхати... хто це бачив!.. – Присташ з благородством хитнув головою. – Я вже з самісінького пересвідчення не можу заплатити, а я раб пересвідченн я!.. Чи, може, ти хочеш, щоб я йому дурно дав ці гроші, на милостину?
 – Ну нехай, кажете, на милостину, тільки ж...
 – Немає в мене стільки грошей, щоб по три карбованці милостину комусь наділяти! – одрізав батько. – Ось розміркуй: недавнечко мусив я сто карбованців оддати в пансіон за твою сестру, а оце тепер доведеться за тебе платити; та ще, либонь, ти сам таки попросиш собі в мене дещо на дрібні розходи! Ну, звідки ж я на все те гроші братиму, коли буду пархатим жидам по три карбованці наділяти?
Гімназист образивсь і почав кусати губи.
 – А врешті, у тебе, здається, є скількись власних твоїх карбованців, що дала тобі мама? Ну, і хто ж тобі перебиває оддать їх Іцкові, коли ти такий милосердний? – додав Присташ насмішкуватим тоном.
На те син нічого кращого не надумав, як зігнорувати батькове питання. Він нічого не одказав.
А втім, він швидко забув за жида, та й почав метикувати, яким би то способом найкраще одурити татуся в Києві та зоставити в себе хоч декотрі з тих цікавих книжок, що він вивіз з дому. Книжки були демократичного напряму, трохи навіть протицензурні. Олександр їх позичив у когось у Звенигородці, та не дочитав, а дочитати бажалося. Він і повіз їх до Києва. Та чи не одбере їх батько! Та ще щоб начальство у пансіоні, бува, не довідалося!
IX
Надходив час для поїзда на Київ. Подорожніх понабиралося в цвєтківську залу вже чималенько. Нарешті всі повсідали в вагони.
В вагоні нашим панам нагодився гарний, балакучий сусіда. Старий Присташ розказав йому за «нахальство» жида.
 – Чи повірите? – оповідав він тоном насмішкуватого обурення. – Лазарем співав!.. І хазяїна приплів, і слабого сина, і те, і се. Чуєте?.. Жид, звісно!.. А от Саша був повірив, ще й мало сам не розплакавсь.
Сусід добродушно осміхнувся:
 – Молодий чоловіче, молодий чоловіче! Не знаєте ви світу овсім, через те й споритеся проти батьків, от що! – докторально вимовив він. – Та послухати його – він вам, запевне, не тільки слабого сина, ба ще й жінку вигадає, що затого вмре! Жид!
І він прихильно-докірливо зареготавсь. Потім, нахилившись до старого Присташа, він сказав йому пошепки на вухо:
 – А знаєте? В вашого сина чудове серце, сентиментальне тільки. Стережіть його од переборщування: при його нервовім темпераменті йому варто мати трохи більше егоїзму...
Та дурно добродій турбувався за хлопця: тому вже й ні гадки не було про Іцка. Олександрову голову клопотала тепер багато важніша справа: як переховати од батька свої демократичні книжки? Де вже тут було юному демократові згадувати за якогось поганого жидюгана з його пархатим жиденям, що конає!
Років через двоє-троє ми зустрінемося з Олександром ще раз 
25 січня 1890 р. Москва
б) Сирота Захарко
І
Початок вересня. Сонце вже сіло. Надворі вже було смерком.
Іван Петрович Присташ, гладкий, кремезний панок, приїхав з полювання і привіз багацько пташок – маленства та дрібноти. Ще не скидаючи свого стрілецького вбрання, він попереду зупинивсь у кухні та й узяв викладати пташки на стіл одну за одною, загадуючи наймичкам обскубти свою здобич.
 – Та це ж самісінькі горобенята та посмітюшки! – заявила наймичка Оксана. За цеє вона здобула од покривдженого пана назвисько «дури несосвітенної» і «хохлуші».
 – Не тямить розпізнати перепелиць! – додав господар із пересердям. Справді-бо, між тими п’ятнадцятьма пташками було декілька правдивих перепелиць.
Подивилася на пташню й пані Присташева, та на біду не змогла й вона тих перепелиць одразу вглядіти.
 – І чи варто їздити по горобці аж за місто, коли цього добра є вдосталь і на нашім городі! – докірливо сказала вона. Угніваному чоловікові нічого більше не зоставалося, як грюкнути дверима та й піти до покоїв. «Попоходила б із моє, так побачили б ми, чи багато б ти була повстрелювала! – мовчки вже міркував він. – Гада, що аби вийшов, так на тебе вже й летить незчисленна сила дичини!»
Почалося скубання вбитих... (нехай буде з гречки мак!) перепелиць. В кухні, круг великого стола, згуртувалися і пані Присташиха, і в’юнка наймичка Явдоха, і її заклятий ворог – хлопчик-наймит Захарко. Всі обскубували птиць од пір’я, тільки Оксана доїла корову в сінях, куди двері з кухні були одчинені. Сюди припхавсь до кухні і панич Присташенко, гімназист найстаршого класу; він був іще не од’їхав з літніх канікул до Києва, хоч давно настав йому час. Він нещодавно почув себе українофілом і тепер улітку етнографував, себто записував, коли траплялося, пісні. Як і слід молодому сучасному українолюбцеві, Присташенко передовсім ледве-ледве міг зложити якесь довшеє речення по-вкраїнськи, а друге – народну поезію знав він достоту так само, як і мову. Через те він пісні записував наизвісніші, але дуже втішався своєю старанністю і сподівавсь видати їх у світ окремим збірником. Тепер оце він прийшов до кухні, щоб знов поназаписувати, пісень од дівок, та й, із олівцем у руці, примостився кінець столу.
 – Ой господи, треба їм тих піснів! – казала Явдоха. – Та я ніякісіньких уже більше не знаю.
 – Та й я не знаю, – одмовлялася й сонлива Оксана з сіней, де доїла корову.
 – То скажіть мені весільних, – впрохував Олесь (так він тепер звавсь охітніш, хоч кликали його «Саша»), – адже ж не скажете більше, що тепер піст, що весільних пісень співать не можна. Тоді була спасівка, як я в вас був прохав весільних – ну, а вже ж тая спасівка давно тепер одійшла.
Дівчата знов чогось манірилися. Вплуталася пані:
 – Далися тобі ті пісні! На якого ката вони тобі? Іди-бо геть! Твоїм записуванням ти дівчат тільки од роботи одтягаєш. Вони й раді патякати, плескати язиком, а не робити!
 – Ну, ви вже, мамо, таке ляпнете, як у калюжу! Вам і вночі десь тільки й привиджується, що гроші втрачено та дівчата лінуються! А тим дівчатам вже й просвітньої години нема!.. (Це він сказав не через те, що буцім справді журився наймичками, а попросту, аби допекти матері). А знов от про пісні: сказав би я вам, нащо вони, але як же перше я вам витолкую, що таке етнографія?.. «Ну, як тут не бути прихильником жіночої емансипації та освіти, коли маєш таку ідіотку-матір?!» – міркував він тихесенько, маючи досаду на серці, та надувся, мов миша на крупу. А матері й ні гадки! Вона спокійнесенько слухала, як син щось там мимрить. Далі й він ущух.
 – Оксано, не спи! – гукнула Присташиха на дівку, що, здається, таки й задрімала, доючи корову.
Збігло скількись минут. Панич сидів із кислим обличчям, далі почав прохати пісень у Захарка. Той раз у раз ворогував із дівчатами, через те насукір їм навмисне згодивсь і зачав розказкою диктувати якусь пісню. Матері Олесевій понабігли зморшки на лобі, але вона мовчала. Опроче Захарко не залишав і скубання. – Ну, паничу, от пишіть:
Ой на горі, на горі 
Чабан вівці зганяє.
А тепер приспівують:
Шинди-кулинди, 
Шинди-куликанди,
Наші почеканди, 
Босої команди. 
Ром-бом-бом!
Панич писав, а Явдоху щось ніби муляло, вона не могла всидіти: як на її думку, то ніякісінького приспіву до цієї пісні не треба було. Тільки опасуючись сердитої пані, вона вдержувалась од спірки.
 – Ну, гарних він пісень навчить, – півголосом, буцім до себе самої, сказала-таки вона, бо їй далі вже була невидержка.
Захар вимовно подивився на неї.
 – Чисть перепелички, а не одривайсь од роботи, – поважно вимовив він. – Що то вже я того жіноцтва не люблю, так і сказати не можна! – додав він знов ніби зовсім серйозно, тоном дорослої людини. – Я таки й не знаю, чи душа в них, чи так собі пара. Ну, от хоч би в Явдохи...
 – Ой мондрий! – нищечком зашипіла Явдоха, злісно дивлячись на Захара своїми сіренькими очицями, що він їх завжди звав «мишачими». Хлопчик удав, буцім він не то нічого не чує, ба й самої дівчини не бачить. Він зневажно почав дивитися на її ніс таким поглядом, що ніби хотів сказати: «Я тебе не бачу. Я навіть не помічаю, чи то ти сидиш, чи, може, там порожнє місце».
 – Ну, паничу, тепер далі:
Чабан вівці зганяє
Та на хлопців гукає.
Далі знову:
Шинди-кулинди...
Явдоха знов ледве всиділа, щоб не цибнути на своїм стільці, – так сильно свербів їй язик, бо ж той бридкий Захарко глибоко вразив її естетичний смак. Та вважаючи на сердиту пані, треба було помовчати.
Записавши скількись пісень, Олесь пішов до шафи в кімнату, вернувся з здоровецьким шматком паляниці і дав хлопцеві.
 – Ну, ну, га-а-арно! Нічого казать! – верескливо зачала Анна Михайлівна, із жахом здіймаючи руці догори. – Так це ти, може, раз у раз годував їх булкою за тії невірнії співи? А я й не знала-а!.. Давай зараз назад! – накинулася вона на Захара і простягла руку, щоб одібрати; т’але ж метикуватий хлопчина вже одразу догадався зобгати хліб своїми чорними, замазаними пальцями.
 – Оце таке продіється на світі – плачливо казала далі пані. – Чи бачив хто по цілім світі безталаннішу за мене?! Я гірко працюю, а синаш усе цвиндрить та роздає... – Мати почала пхикати. – Хутко вже по миру підем!
Присташі були не такі-то й бідні, але Анна Михайлівна була собі скупенька.
 – Давать білий хліб за мужицькі пісні! – скімлила вона. – Та я б тобі задурно наговорила їх повен міх!
 – Верзете казна-що! – нетерпеливо одказав син. – Я боюся, що в вас вимова не щиро народна! (Сам він, як і його батько, говорив у сім’ї по-російськи, то й боявся, що це лишило слід на материній мові.)
Мати цього не зрозуміла. Почалися охи, стогнання. Олесь наговорив їй багато грубіянських слів і одійшов з кухні.
II
Розлігшись на своєму ліжкові, він задумався, задумавсь на всякі націоналістичні теми.
Ще не надто давно Олесь був не дбав за ніяке українство. Та якось трапилося йому побувати на концерті хору Лисенкового. Музикальну хлопцеву душу вкрай порушила українська пісня, що її таким художнім способом подавав Лисенко широкій київській публіці. Невимовний екстаз, що виявляли на концерті геть усі присутні вкраїнці, теж зробив тоді враження – і от сентиментальний Олесь несподівано второпав, що він усім серцем кохає мову того народу, який уміє складати «такі чудові пісні». Отак розпочалося його українофільство, прихапці, самоуком. Бо перебував гімназист у пансіоні, в інтернаті, далеко од живого світу; справжніх українських громадян у Києві знати не міг; свої націоналістичні погляди черпати міг він потроху з розмов із товаришами, такими самими підлітками-пансіонерами, як він, а потроху — самотужки, з декількох випадково прочитаних українських книжок, що часом російська цензура, через недогляд, пуска їх на божий світ. І втім, для всіх Олесевих думок про національність і про українство вихідним пунктом усе зоставалися «чудові пісні», а всякі інші погляди були самісіньким додатком. Найбільше визначився новітній українець ненавистю до великорусів.
Ото тепер він лежав на ліжку та міркував, що він робитиме, як стане студентом.
«Які щасливі студенти! – снувало в його голові. – Вони вже можуть попасти під нагляд поліції за свої ідеї, а мені... мені ще цілий рік зостається до університету!» Олесь не хотів сам себе гаразд розібрати і просто признатися, через що це поліційний нагляд має бути таким любим. А суть була в тому, що «политическая неблагонадежность» здавалася йому патентом на розум, бо, мовляли: «За мною стежать, бояться, що я вчиню що-небудь небезпечне для цілої держави, – значця, я неабияка штука!..»
Небезпечний для цілої держави панич зітхнув, повернувся на другий бік і марив далі.
«Погана кацапня!.. (Олесь сам думав певне що по-російськи). Ах! От так гарна гадка прийшла мені!
Pierwze «ka»,
Drugie zwierz... 
W kupę zbierz – 
Będzie zwierz .
А що, якби цю польську загадку про кацапа пере-ложити на вкраїнську та й послати кудись... ну, може, до «Київської старини», начебто записане «з народних уст»? Чудово. Або ще ось що буде гаразд: замість «пропав ні за цапову душу» казать: «пропав ні за кацапову душу»... ніби це, мовляли, народна приказка...»
Од складання «народних» загадок та прислів’їв вольна, крилата дума понесла патріота до дальших міркувань.
«Можна буде додати свої пояснення до цих-о фактів народної самосвідомості,, а на той рік, коли я вже буду членом студентської громади, прочитати все разом, як реферат. Закінчити ж можна буде, ну, хоч так: «Панове товариство! Бачите, що простий народ дійшов до самопізнання, горнімось же й ми до рідного...» гм-гм... «очага»... гм! Як же буде «очаг» по-малоруськи?.. – Олесь напружував усю свою тямку. – Ах! Та «припічок» же! Закінчу з одушевлениям: «Горнімося до рідного припічка!»
Потім Олесь підвівся з ліжка й заходив по своїй хаті, йому впало на думку: чи не пописати патріотичні вірші? Він іще досі ніколи не був віршував – і от тепер з-попід його олівця випливало на світ його opus primum [...]
Олесь аж натомивсь, доки склав ці віршища. Далі ще раз перечитав – і остання строфа йому не сподобалася
«Та ні! – сказав собі він, – Настане час, воскресне Україна!.. Бо он, кажуть, і Германія і Австрія того хочуть... хочуть «великого князівства Київського». Буде в нас своя українська монархія, не кацапська!..»
Далі Олесь рішав дуже важне питання: як повинен зватися володар будучої малоруської монархії? Чи великий князь, чи гетьман, чи король? Рішив чимало й інших пекучих національних справ...
III
А в той час у кухні наш панич-етнограф міг би почути теж цікаві речі, саме з етнографічної царини.
Спершу всі сиділи мовчки, плохенько; тільки Захар плямкав та чвякав, жуючи забруднену його пальцями паляницю та вислухуючи од пані намість присмаки геть усякі підсолодливі уваги про те, якийґ^непрощенний гріх є зажерливість. Нарешті він уп’ять узявся скубти птахів.
 – А, хирющий горобець! Як його постреляно! Ледве скубти можна! – почав він за кілька хвилин, бо був дуже слабкий на язик, і ніякі гримання Анни Михайлівни не могли одзвичаїти його од балакучості. – От кажуть, що геть усяку звірину сотворив бог. Панич казали, що й гадюка – боже сотворіння. Але ж нащо було богові гаддя создавати? Адже ж бог, кажуть, добрий? – філософствував хлопець. – Невже ж і гадюччя создав бог?
 – А певне що бог, – одказала, трошки вагаючись, пані, що й сама не гаразд тямила в правилах віри.
 – Гм, так і якусь там мишу создав бог?
 – Атож! – сказала вона зважливіш.
 – Отак! Став би бог займатися таким дрантям, як миша!
Пані побожно похилитала головою.
 – Дивіть-но на нього! – зговорила вона. – Ну, якщо миша не од бога, то звідкіля ж?
 – Звідкіля!.. А сама собою родилася, – роздумував Захарко. ,
 – Розумний, як Беркові штани! Дурцю, дурню, дурню! – тричі вилаяла юного «дарвініста» пані. Захарко трішечки сторопів.
 – Оксано, не спи! – несподівано проказав він повчальним тоном, щоб одвернути од себе вселюдну увагу. Оксана таки справді прочнулася та швидше почала справуватися біля корови. Всі засміялися.
 – І за віщо це панич йому булки давали? – зачала Явдоха, зрадівши, що ось уже пані вгамувалася й не накаже всім мовчати. – Звідкілясь узяв теє «шинди-кулинди»! Аже ж то зовсім інакша пісня!
 – І що ти тямиш! – хлопець обміряв її величним поглядом од голови до ніг. – Наші хлопці переробили теперечки саме так, як я кажу.
Явдоха насмішкувато перекривила його:
 – Неші хлепці!.. Та як же вони сміють перероблювати, коли треба співати не так?!
 – Ба сміють! Адже ж хтось перший видумав цю пісню, а за ним і всі почали співати так, як він. А тепер от наші хлопці захтіли та й переробили, а за ними нехай і другі отак само співають. Отож і ти, гляди мені, одтепер не смій співати цієї пісні без «шинди-кулинди!» – суворо додав хлопчак.
Явдоха уся глибоко обурилася.
 – А дулю ваші хлопці тямлять! Ще й ваші хлопці пісні складатимуть?
 – Чому ж би ні? Вже ж бо хлопці завжди розумніші за дівчат!
Явдоха, що, очевидячки, дуже дбала про славу дівчачого роду, сильно цим покривдилася.
 – А тьху на твою голову! Бий тебе коцюба!.. Хлопці розумніші? А певне, що розумніші – то дівчата.
 – Ба хлопці!
 – Ба дівчата!! Пані, хто?
Звісно, Присташиха вирішила на користь дівкам. Явдоха торжествувала й ликувала. Із сіней сонним голосом озвалася й Оксана:
 – А що? Бач, що дівчата!
Захаркові не випадало споритися з панією, досада його окошилася на Оксані.
 – «Бац, со дівчата!» І вона, шмарката, лізе до балачки! Он би подумала, що сором доїт’и одну корову аж цілу годину! – Захар казав це сміливо, бо знав, що за такі речі пані на нього не нагрима.
 – Тю-тю на тебе! Яке тутечки тобі діло? Ти ще мені не пані!
 – Оксано! Не спи! – рішучим тоном, таким, що не терпить сперечань, гука невгомонний наглядач Захар.
Знов усі сидять мовчуком. Тільки й чути шелест, як вискубують пір’їночки з пташок. Мовчанку перериває не хто, як Захарко.
Ой у полі Явдохала, 
Вона хлопців полохала. 
Треба, мати, рубля дати, 
Щоб Явдоху сполохати, – 
журливо мугиче він під ніс.
 – А ти Захар-балабан, на капусті сидів, усі черви поїв! – одгризається Явдоха.
 – Ба брешеш. «Захар» не прикладно, то тільки «Іван» – балабан... А ти от Явдохала, низька як курдупель, а Оксана – така поворотниця, як ведмідь.
 – Це якийсь оглашенний, – сваряться дівки.
 – Оглашенний? А от я за оглашенного нагадав химерну казочку. Було ото два чорти...
 – Бариню, чи ви йому позволяете, щоб він увечері черкав?!
 – Кажеш, Явдосю, не можна? – через лад солоденько озвався Захар... – Було два чорти... гм... два чорти... І один з тих чортів... гм, гм... Сто чортів тобі, Явдосю, в потилицю... – монотонно мимрив хлопець.
 – Та не черкай! – гукнула й Анна Михайлівна. – Черкає увечері, в хаті, перед іконами!..
 – А хіба тим іконам що зробиться з того?
 – Єй-богу, ти якийсь орисустуватий , – крикнула пані, – потягне тебе колись чортяка в пекло!
 – А може, того пекла й овсі нема? Хто бачив те пекло? – спитався хлопець достоту, як перський поет Хайям.
 – Дивіть, який падлюка! – скрикнула Присташиха. Явдоха та Оксана теж вставили при цій нагоді по якомусь компліментові. Захар був радніший іще диспутувати на цю тему, але пані звеліла заразісінько стулити губу.
Захарко посупився.
 – Та я вже мовчу, нічого не кажу.
 – Ото ненавидю я тієї озірянської мови! – заявила Явдоха. (Вона та Оксана були родом із села Неморожа, а Захар з Озірної. Ці обидва села так що й суміжні, обидва під Звенигородкою). – В них якось по-кумедному говорять, бо все «кажу, носю, люблю, занесла, пропаде!» По-їхньому не «схотіли», але «захтіли».
Хлопець знов гордо озирнув усеньку Явдоху.
 – Аби ти знала, то в нас говорять краще за вас. «Кажу» лучче, ніж «кажу», бо от хоч би така гугнива, як ти, замість «кажу» верзтиме про «козу». А он у вас кожне слово починають з «а». – «Чи зробив ти цеє?» – «А зробив». – «Ходив ти туди?» – «А ходив». – «Чи напасла ти корови?» – «А напасла». (Захар перекривлював дуже тоненьким голосом). Я із рік прожив у Неморожі, то й сам трохи не звик отакечки говорити... Та й не тямлять, що YO за «лопата», бо по-їхньому не «лопата», а «копаниця».
Явдоха аж скипіла.
 – Аби ти знав...
 – А напасла! – тонесенько, глумливим тоном одпо-відав Захар.
 – Та слухай-бо! Копаниця...
 – А напасла!
 – Їй-богу, це якийся скажений! У нас у Неморожі...
 – А на-па-сла! – хлопець, дратуючись, вищирив проти неї свої зуби, щоб тим гірше дошкулити дівчині.
 – Тьху, тьху на твою голову! А бий тебе коцюба та ще й га! – сердилася Явдоха, що Захарко не дає їй
і словом похопитися.
 – А непесле!
 – Ото ще дурень несосвітенний! Це всі озіряни такі божевільні.
 – Ач! Та то ж у вас, у Неморожі, самісінькі дурні! Косметика ти погана! (Останнє слово Захар недавно був учув од одного школярика, що пас вівці недалеко Присташевих корів та все читав знайдений десь папірець од мила).
 – Сам ти косматий пелех! А в вас, в Озірній, самісінькі злодії! Бо, їй-богу, пані, в них нікоторої праведної людини нема.
 – Ex ти, хімічеська лабораторія! Дак у вас же заразом і дурні, й злодіяки, та й село ваше якесь бридке та паскудне.
Явдоха з злості аж давилася:
 – У-у-у, невірний! Мазепа! Тадже сам став наш чого варт!
 – Велика моція – ставок! Якбищо в нас захтіли, то був би в Озірній кращий став од вашого... А ти косметика!
 – И-и-и, гидоте нечестивий! Та в нас і став, і... і людей більше!
 – Більше не людей, а злодіїв, – ніби спокійно завважав хлопець, вдаючи, що Явдошині слова йому не допікають, хоч кулаки його так і стискалися. Але Явдосі чаша терпцю набігла вщерть.
 – Дак ти ж сам злодій!! – люто прошипіла вона. – Хіба ти не хвалився, що крав груші в Поштарів?
 – Дак ти ж злодійка! – і собі підняв голос Захар. – А що я груші крав, то це нікчемниця: я їх із городу не виносив, а там само й із’їв. Зйачця, це не гріх... Ти от настояща злодійка... Та якбищо дівчата ходили не в спідницях, а в штанях, то вже досі б жоднісінького овочу по чужих городах не зісталося... Злодійка!
 – Батько твій!
 – То твій батько, бо в мене й нема!.. Та твій батько навіть не то злодій, але... але... переводчик!
 – А твій батько був... – Явдоха не тямила вже, що вигадати.
Анна Михайлівна побачила, що вже час нагримати на обох.
 – Що-що, а батьків чіпати не слід, – казала вона, – заїдайтесь удвох, а батьків не приплутуйте.
 – Чому ж як батьків, то вже й не можна? – бубонів Захар. Пані, виявляючи жах своїм обличчям, звела очі до неба (чи то, пак, до стелі) і сплеснула у долоні.
 – От шибеник! – тільки й промовила вона до до-морідного ліберала й вольнодумия.
Якось мова не ліпилася. Вже й Оксана обробилася й сіла патрати «перепеличок» (вони ж і горобці), коли це завела розмову пані. «Що то робе теперечки Грицько?» – сказала вона і далі зачала оповідати, хто то такий Грицько. А втім, Захар і так знав. Це був наймит у Присташів, що спершу вкрав у них і здав якомусь переводчикові кожух і ярочу свитину, а незабаром і сам одійшов од помістя та при розставанні все казав: «Дивіться ж добре, чи не беру чого з собою, бо потім ще, може, там щось пропаде, а на мене звернуть!» Було це влітку, і ніхто зараз не кинувся зимової одежі. Після вже доміркувалися, в чому діло, та ба! Ніякого доказу нема.
 – Оце так правдивий злодій, – ніби з похвалою скінчила пані.
 – Ну, дівчата, сьогодні вам панич нічого не читав, то зможете зараніше повкладатися та більше виспатись, – сказала нарешті вона. (Панич дуже часто приневолював Явдоху з Оксаною та Захарка допізна слухати Шевченка та Марка Вовчка. Це він робив од щирого серця, почував себе морально задоволеним і не звертав жодної уваги, що взадтра дівчатам треба дуже рано вставати).
Оксана зібрала вечерю, бо птахів уже попорали. Анна Михайлівна налагодилася йти до себе в покої, але щось нагадала...
 – Глядітьі же, дівки, – звернула вона до дівчат, – Захаркові вечері не давайте: його вже панич нагодували. І не важтеся дати хоч крихту!
 – Та я ж тим шматочком не заївся, – плохенько сперечався Захар.
 – Не моє діло! – вона одійшла. Захар зостався без вечері.
IV
Повкладалися спати.
Одна дівка лягла на тапчані, друга – на долівці, Захарко – на печі (бо вона ввечері була холодна). Голодний живіт дрочив його, в серці здіймалося зло й проти пані, й проти дівок. Він не міг заснути.
«За що на світі щастя самим панам? – роїлося в нього в голові. За що от наш панич гарно вдягнений, нічого не робе, їсть смачно і вволю, а мені не так? Онде бог... мишу создав своїми руками, а людей одних зробив панами, а других мугирями! Одні паніють, а такий, як я, мусить усе чисто терпіти, бо змістять і проженуть!..»
Захаркові було 15 год.
«Нема божої правди на світі!.. Та, мабуть, і бога нема, бо якби був, то не дав би одних на посміх і поквол другим... Грамоти тра вчитись, кажуть люди, то й вийдеш на пана. Воно й шкода, що я неписьменний: знав би грамоту – був би легший хліб, був би я десь за писаря абощо... Але знову й це по якому продіється? Кому менше роботи, той живе в розкошах, а хто більше працює, той бідніший!..»
Захаркова гадка не гамувалася. Йому згадалося те, що оповідала Присташиха за Грицька і за кожух. Теперечки вчинок Грицьків здававсь йому зовсім оправданим:
«У панів стільки є всякого добра, що вкрасти в них не гріх. Отже, чужі овочі можна їсти, дак чого ж не можна взяти кожуха?..»
Хлопцеві прийшла на згадку ще й розмова одного його дядька з кумом про грунта: «Тепер пани забирають собі всю землю, а в мужиків її меншає. Але так воно діятиметься, може, ще год із п’ятдесят, не більше, бо далі селяни силоміццю поодбирають у панів грунт, як свого не стане». – «Ну, от, – гадав Захар, – і грунта мужики тільки через кривду гублять, а колись назад їх здобудуть, а так воно й усе... От і той кожух: Грицько, я ж знаю, тепер його носе спокійнесенько, не почуває нікоторого гріха... а хіба мені такий кожушок не здався б?»
Йому ввижалося обличчя в Присташихи, як вона розказувала за ярочу свиту та кожух. «Вона навіть і не жалкує за ним, бо що значить задля неї якась там кожушина?! Та бо й так! Хіба ж пани позаробляли власною працею все те, що в них є?! А що, якби мені вкрасти кожуха в пані? Я ж знаю, де там, у коморі, він лежить!.. Хіба я мало на тих панів напрацювався? Хіба я вже давно не заробив собі того кожуха?..»
Спершу хлопець аж потерп од своєї гадки, але швидко він з нею обговтався-обувся, і вона почала неодв’язно муляти хлопчака. Він не міг заснути, а все тільки міркував, як повестися в цім ділі. Того кожуха він би продав, натомість купив би теплу свитину, а решту грошей оддав би матері на схоронення. Тоді можна було б пожити через врем’я вдома, на селі, де вже він стільки год не жив.
З пуп’яночка сирота Захарко поневірявся по наймах, так що й ніколи не бачачи неньки: то він наймався за чередника і пас вівці або корови, невважаючи на будь-яку спеку, будь-яку негоду; він наймався вичищувати од гною подвір’я і вивозити гній на степок, поза місто, або ж ліпити з кізяків кирпич на топливо; ставав він і до корби; був у науці в шевця, од якого втік через його поводіння, ще й ледве не спалив його... Хлопець був дотепний, кебетний; життя силувалося приголомшити, затукати його; хлопець несвідомо протестував та своїм дитинячим аналізом старався розкласти життєві умови. Хто знає, що вийшло б із нього в сприятливішій обстанові!
Ледве-ледве він заснув: кожух усе стояв хлопцеві перед очима та принаджував-принаджував. А й уві сні літав той кожух перед хлопцем: коло коміра було видно якесь шкуратяне обличчя, воно сміялося та реготало, а довжезні рукава простягалися до Захара, лоскотали, дрочили та били по носі.
V
Захарко найнявсь до Присташів, щоб пасти корів (чи «коровів», як казав він своєю озірянською мовою); Присташиха їх тримала аж п’ятеро задля набілу. Рано-пораненько він одгонив свою череду на степок або, як то теперечки восени, на стерню, опівдні пригонив додому, щоб корів видоїли, а сам обідав; потім знов до заходу сонця був з ними в полі. Хоч не солодке було таке заняття серед літньої спеки, але ця самота та одиноцтво було дуже Захарові до вподоби.
Другого дня, як устав він і був ладнався гнати корови, пані оголосила, що сьогодні хай жене корови Яв-доха, а Захар мусить зробити дещицю в хазяйстві. Хлопець зморщився, бо вже тямив, що буде дуже важко справуватися.
Справді, Присташиха не дала йому дурно згаювати час. Коли Захарко начистив картоплі, посік м’ясо на котлети та попорав інші Явдошині роботи, звелено було йому носити воду з криниці. Скількись годин він усе тягав воду, аж поки насипав дві великі діжки. А надворі тим часом стояла осіння юга. Страшенно палючий вітер подихав з півдня; він хоч ледве-ледве віяв, але спирав дихання. Земля, що вже давно од жари та безводдя порепалася, тепер уся була буцім розжарена і сама дихала немовби вогнем. Ціле небо було не голубе, а жовто-сіре, бо дрібная-дрібнесенькая парохня-курява геть оповила його: той пил не рушався, як, приміром, у бурю, але висів у повітрі так що й недвижно і набивавсь у ніздрі за кожним подихом. Сонце світило каламутними, рудими проміннями, пекло та смалило без пощадку.
Захар увесь стомився, доки понаносив води. Він сів припочити в сінях, де було доволі холоднаво. Але пані не дала посидіти.
 – Ах, я й забула! – скрикнула вона. – Добре, що нагадала! Коровам на сьогодні вже мелісу не стане! Треба тобі, Захарку, побігти мерщій до сахарні та привезти його з дві відрі. Агов, мерщій!
Захарко взяв одмовлятися, що, мовляв, через лад натомився. Пані вгнівилася.
 – Ти роби діло, коли найнявся! – гукнула вона суворо. – Найнявсь – продавсь! Ох, я бачу тільки, що знов доведеться баринові одхвиськати тебе ремінцем за неслухняність.
 – Та це ж хіба моє діло? – одвітував Захар несміливо. – Я ж найнявсь корови пасти, а ви за ті самі три карбованці хочете, щоб я й воду тягав, і меліс возив, і геть чисто все іробив.
Присташиха ще більше розсердилася. Вона почала лаяти хлопчину за таку нахабну мову.
 – Можеш і геть іти, дармоїде! – крикнула вона на кінці. – Я тебе не держу! Якщо служиш, то роби все, що звелять хазяї, а нелюбо тобі в нас, то й не треба: іди к усім чортам! Наб’є тебе пан як слід на дорогу та й викине на шлях, мов те паршиве цуценя. Таких, як ти, скільки завгодно: по три за цибулю!
Захарко посупувато слухав панію. Він добре тямив, що Присташиха без трудноти знайде собі другого пастуха та що за ті самі мізерні гроші кожен муситиме робити їй те, про що не домовлявсь. «Іди геть!» – добре то казати! А куди ж йти? – Захарко тямив, що роботу він собі нашукає не одразу; та й однаково, другі хазяї теж не будуть кращими: всіх їх одним миром мазано!
Хлопець підвівсь, мовчки поодшукував відра, поклав на возика та й потяг його, щоб привезти мелісу. До сахарні була добра промашка – Захар ледве ноги волік.
Й усей час злоба не кидала його; він не міг міркувати як слід, розумом, а тільки відчував душею якусь кривду. Учорашні гадки плуталися з новітніми.
«Здається, чого ж би? Я працюю, роблю, пани дають за те гроші. Значця, дають не задурно, за моє ж таки, за мої труда! А тим часом вони думають, що милостину якусь мені подають! Думають, що це вони ласку мені роблять, коли дозволяють працювати на них!.. А до того, вони ще сміють глузувати з мене, знущаються надо мною!.. Через що це так, боже?!
Я домовився тільки пасти, на мене накидають ще й інакшу роботу, а я не смію ані слова сказати! Бо куди ж мені подітися, коли я роботи не матиму? Гай-гай!.. Та ще вони й платять, скільки самі захтять, і робити велять, скільки захтять!.. Це ж вони мене обкрадають!..»
Більше-менше коло такої теми клубилися гадки в голові в Захара. Навіть не можна сказати «гадки»: він виразно не висловив собі нічого, він сам себе не розбирав гаразд, а скоріш,тільки відчував усе цеє – відчував, що пани, мовляв, його «обкрадають». «Тебе обкрадають! Обкрадають!» – каламутно, десь у глибу душі, підшіптував якийсь голос. Захар сповнився немощної злоби проти панства.
Привіз він мелісу. Явдоха пригнала корови на південь і почала кепкувати з його «похнюпої пики». На її здивування, Захарко мовчав і не одвітував. Зараз пообідали. Хлопцеві ледве ложка до рота лізла, голова боліла, скиміла, ноги були мовби підтяті.
 – Захарко! – залунав десь на подвір’ї паничів голос. Захар вийшов надвір. На панському ґанкові стояв Олесь і щось тримав у руці. До нього хлопець ішов сміливіш і привітніш.
 – Що вам, паничу? – спитався він, підносячи до рота шматок недоїденого хліба.
 – От що, Захаре: візьми оцього семигривеника та бігай до бровару за пивом. В горлі мені така згага та жадоба... Та хутчій-бо!
Захарко не простягав руки за грішми і топтавсь на однім місці:
 – Ох, паничу! Бачите, яка юга!.. Я так потомивсь, мені так жарко... – шутколиво-жалісним тоном тяг він.
Панич похмарнів. «Ні, з цим народом не можна заходити в зносини, – подумав він, – зараз стає запанібрата і слухняність трате!»
 – Тобі жарко?! – грубо спитав він. – Ба коли ж і мені жарко. – Панич уважав цей аргумент ясним, як сонце.
 – Дак ви, паничу, води напийтеся. Бо, єй-богу, і нога не поволочеться йти: з моці вибивсь!
Олесь спалахнув. Захарові слова він узяв за посміх із себе і обуривсь. Гнів пройняв його серце. Несподівано навіть собі самому він кинувсь на хлопця, трепенув за груди, аж хліб випав з Захарової руки на землю, а потім панич з розмаху вліпив Захаркові по щоці.
 – Ти не забивайся, а помні, з кєм говоріш! Хамская рожа! – люто промовляв він. Од зла панич геть забув, що тутечки слід би вилаятися по-вкраїнськи, щиро народними виразами. (Хто зна, може, патріотичну лайку Захаркові прийняти було б смачніш?!) Він хотів іще раз луснути хлопця по обличчю і... і зупинився, схаменувся.
«Це той самий наш панич?! – гадав Захар, прибитий і приголомшений несподіванкою. – Це той самий панич, що в наших піснях кохається та нам книжки чита?!» Він очамрів, уся голова ходором заходила. Була одна мить, що він хотів ударити панича, але вдержався...
 – Давайте гроші, піду за пивом, – удавсь він понурим, безнадійним голосом до Олеся, що стояв наче стовп і немов прикипів на місці.
А Олесь і сам був очамрів та весь поколів. Хлопчаків голос вивів його з одубіння.
 – Не треба! – тремтячим тоном гукнув він. – Погань мерзенна! – вилаявсь він нащось знов (ну, але вже по-українській!) із слізьми в голосі і швидкою ходою пішов він до господи.
Уся ця подія скоїлася в декілька ментів.
VI
Одійшовши од хлопця, Олесь хутко попрямував до своєї кімнати. Нервовим рухом він зачинив двері на защіпку і зупинивсь.
 – Боже ж мій, боже! – зашепотів він одчайно. – Що це я наробив!
Сльози пирснули йому з очей. З гіркими риданнями він повалився перед іконою навколішки і вдарив поклона.
 – Зглянься на мене, милосердний! – благав Олесь пошепки і знов клав поклони. Скількись минут він тільки стогнав та все казав «боже, боже!», не можучи молитися складно. Сором, що він оце побив Захара, кидав його щоки в поломінь і викликав нові ридання. Він аж дер на собі волосся та бивсь у груди.
В кімнаті вікна були позапинані. Сонце сюди не досягало, тут віяла прохолода. Олесь нарешті трохи вгомонивсь і почав узагалі згадувати за свою грішність. «Я оце не постував цього року! – споминалося йому. – Я ж до церкви вже із місяць не ходю!» – виринала безнадійна думка. Олесь із слізьми згадував усе цеє і заразісінько обрікся одпостувати один тиждень теперечки та не оминати жодної служби божої.
Він узяв в руки молцтвеника й розгорнув, щоб нашукать моленіє богородиці.
 – Всепітая діво! Рятуй мене! – помолився він. – Не лиши мене царствія небесногої моли за мене сина твого! – і Олесь палко взяв читати канон, не минаючи ніже титли, ніже тії коми.
Час плив. Панич читав, читав і читав святу книжку. З покаянних канонів він перейшов до хвалебних акафістів та до всяких других молитвувань, які було надруковано в книжці. Потроху, за святим читанням, зовсім забулася первісна причина, що через неї він був узявсь за молитвеника. Молитва та віра підкріпили й підбадьорили Олесеву душу, сповнили її умилениям. Хлопець з одра-дою й полегкістю згорнув молитовник, поцілував його і поклав на місце.
 – Боже, боже! – вже тихою, лагідною радістю шептав він, походжаючи по кімнаті. – Слава тобі, Ису-се, що ти дав нам світло істини!.. Ох, які були нещасливії філософи грецькі! Вони й бажали, жаждали істини, та не мали євангелії, не мали божественного слова твого. Вони складали свої теорії, а все-таки мали непевність, сумніви!.. А ми (Олесь із щирою вдячністю перехрестивсь) – ми маємо слово самого бога, не маєм сумнівів!..
Хлопець задумався про мудрість і велич божу, про те, яке призначення в людини.
«Допіру я відчуваю як слід, яку справедливість мають слова в катехізисі: «Людину сотворено на те, щоб вона славословила бога і в цьому знаходила своє блаженство...» Та й якеє блаженство! О, чи є вищеє щастя, ніж славословити тебе!..»
 – Хвалим тя, благословим тя, кланяєм ти ся, славословим тя, благодарим тя великія ради слави твоєя! – восторженно заспівав він. – І чи можна ж сумніватися, що ти є? Які ви мізерні, безвірники! Які ви нещасливі, бо незрячії! Як мені шкода вас!.. Лицеміри! Погляньте сюди!..
З цим-о вдохновенним пафосом Олесь підійшов до вікна, одтулив запону і подививсь на сад. І дерева, покриті овочами, і трава-мурава, і квіти аргонії, що гордо пишнилися своїм цвітом, – усе нагадало йому про сотворителя.
Ты есь! Природы чин вещает, 
Гласит мое мне сердце то, 
Меня мой разум убеждает, 
Ты есь!.. – 
задумливо казав він. – Ты есь!..
Творец! Покрытому мне тьмою 
Простри премудрости лучи 
И, что угодно пред тобою, 
Всегда творити научи! 
И, на твою взирая тварь, 
Хвалить тебя, бессмертный царь!
І Олесь помовчав скількись хвилин, всенький перейнявшись любов’ю до бога.
 – Слава тобі, господи, за той рай, який ти нам даєш на землі! – палко проказав він, ще раз простеливсь на долу перед іконою та так і закам’янів-застиг у солодкім релігійнім екстазі, в німій розмові душі з богом.
VII
А що тим часом робив Захар?
Дурний хлопець не знав, не відав, що панич уже покаявся перед богом. Щока йому так само пашіла, а в серці ще гірше клекотіла ворожнеча проти панства...
Захар уже не повернувсь дообідувати, йому по хотілося стрічати людського ока; він пішов на город, знайшов місце в кущах і сів там. Чимало він просидів огакечки, тупо вдивляючись у землю. Жоднісінької сльози не просипав він: він немов скам’янів чи задрімав. Хлопець уже овсі забув за себе, його гадка слідила за листячком куща, стежила мурашку, що пнеться вгору по листю, траву, що росте при корінні кущів. За себе було йому наче байдуже. Він забув про панів, про Олеся, забув про всі кривди. В голові йому шуміло, в вухах гуло... Неначе сон находив.
 – Ось де він! – почулося біля нього. То був пан Пристані. – Пого шукають по всіх усюдах, а вій собі любісінько сливи краде!.. – пан витяг Захара за вухо. – Скільки я разів був наказував тобі, щоб ти не гурт залицявся до садовини?! – приговорював пан, сіпаючи його за вухо. – Скільки? Ну?.. Овочів цих ти рвати не смій! Чуєш мені?! – він погнав Захара до хати, де йому завдали нову роботу.
Але хлопець уже доміркувавсь до чогось. Ледве пощастило йому вийти надвір, як він заразісінько махнув на сіновальню: до повітки, на горище, де було складено сіно. Там він пролежав аж до ночі, лютячись на всенький світ. Цієї ночі він поклав неодмінно втекти й забрать із собою кожуха. Йому здавалося, що то вже його зароблений кожух.
Була вже пізня північ, коли Захарко виліз із своєї засідки. Спершу він з даху зоглядів подвір’я, далі поліз по горищу, аж доки не опинився над коморою. Тут він розсунув дошки, спустивсь униз; намацавши кожуха, він драпнувсь і витяг його нагору. Але довелося йому лізти вниз удруге, бо то він був витяг не той відомий йому кожух, що Присташі давали носити наймитам, а «дубльонок» самого пана. Поліз – видобув і кожуха. З обома речами – і кожухом, і дубльонком – спустився Захар по драбині з покрівлі на подвір’я і вагався, що робити, бо панів дубльонок не був увіходив в його первісний план; на кожух він почував ніби якесь право, а на цеє – ні. Хлопець кинув його в куткові на подвір’ї, і йому аж на серці полегшало.
Жодна собака не гавкнула на нього – звичайно, як на свого хатнього! Захар безборонно вийшов із двору і незабаром опинився за містом, на полі. Почало благословлятися вже на світ божий, коли він наближивсь до свого села. І тут уперве найшла в хлопцеву голову гадка: що ж робити з кожухом? Просто нести додому не випадало. Захар теперечки зміркував, що він уже зветься злодієм, а кожух – то крадіж – мати не прийняла б. Досі хлопчина прямо був пересвідчений, що йому взяти того кожуха було треба; досі він не почував ніякісінького каяття, бо, мовляв, панським добром, що вони його самі не заробили, покористуватися не гріх; аж ось допіру в його серце втиснулася боясть і наче докори од совісті.
Він надумався піти до шинкаря Юдка. Закон не дозволяє жидам держати шинки по селах – ну, та звичайно, що той шинок номінально належав не до жида, а до одного мужика, який брав патента на своє християнське ім’я; направду ж хазяїном був Юдко. Шинок стояв на белебні, на одшибі од селянських хат.
Захарко грюкнув у віконце. Вийшов Юдко.
 – Купи в мене кожуха, – силуваним голосом вимовив Захар, усей червоний.
 – Це крадене? – спитав жид.
 – Це... еге ж... я взяв... Ти купуєш...
 – Крадене, значця? – хитро перепитав Юдко і щось метикував. – Ні, я не передержую, – сказав він накінці. – Іди собі куди хоч, шукай переводчика деінде...
Він пішов до хати.
Захар, увесь потеряний, не знав, що діяти. Він помізкував, помізкував та й пішов до сусіднього лугу.
А Юдко вийшов знов із хати, зійшов на горбок та глядів, куди це попростує хлопець.
VIII
В господі Присташів ще вчора запримітили, що нема Захара, та великої ваги цьому не надали: грошей він не перебрав, навпаки – ще йому дещо припадало.
Другого дня Явдоха, як була йшла до повітки по дрова, знайшла покинутий хлопцем дубльонок і, радіючи, принесла Анні Михайлівні, в певній надії, що це діло її ворога Захарка. Зараз микнулися сюди-туди, та й кинулися, що кожуха немає. До обіду незручно було щось учинити, але після обід пані найняла підводу, запрохала и Олеся поїхати разом, щоб усе-таки був чоловік з нею, та н покатала до Озірної.
Ось вони вже під’їхали й до тії Озірної. По шляху йшли два якісь парубчаки. Пані їх зупинила, щоб розпитатися, чи не знають вони, де тут сидить і як зветься удова, що в неї син на ймення Захар. Ті трохи поміркували.
 – А! Та це ж Бениха-Оберемчиха! – догадавсь один. – Ну, пані, до неї повозкою вам не під’їхати, бо приїзд туди дуже кепський.
 – Чуєш, Олександре? Не забудь же: «Хведоренчиха»... – звернула Анна Михайлівна до сина.
Той засміявсь:
 – Оберемчиха, мамо, а не Хведоренчиха!
 – Все однако! – усміхнулася й мати. – Ти пам’ятай лиш...
 – Якщо приїзд до неї поганий, то їдьмо на зборню, – вирішила пані і розпиталася в хлопців шляху туди. Поїхали.
Минут за п’ять Олесь ніби з заклопотаним обличчям скрикнув:
 – Ой, мамунцю, я й забув, як тая вдовиця зветься!..
 – Хведоренчиха б то, чи що? – нерішуче сказала вона, бо вже й забулася. Олесь весело реготавсь. Мати і собі.
Візник зупинивсь перед великою хатою з російською вивіскою: «Расправа». А по-простому вона звалася зборня. Поки пані поясняла сторожеві, що тра прикликати старосту , Олесь, стоячи в сінечках, цікаво оглядав будинок та зазирав в усі двері. Вліворуч ішли двері в самую зборню, де обсуджуються всілякі сільські справи. Напросто була «холодна» задля накараних: темна, малесенька комірка без вікна. Двері праворуч вели до школи; подумав би хтось, що це зроблено, мабуть, чи не з певною педагогічною метою: щоб наочним способом прищепляти дітям огиду до всяких злочинств та страх супроти «властей предержащих».
Припхавсь староста уй вислухав справу. То був високий, огрядний мужик, повний почуття своєї встойиості. З паніею він говорив по-російськи і, справді, доволі добре, хіба що намість «пріхожу к нєй» казав «приходю к ней». Заразісінько він вирядив посланця за Захаром.
 – Хай вернеться мені кожух, будьте певні, що я вже вам подякую, – пообіцялася Присташиха.
Доки ще привели хлопця, прийшла до старости одна жінка й узяла балакати з ним про якусь спірну балку, де сіно дуже хороше; тую балку судці в городі оце теперечки, либонь, уже напевне присудять їй, так от після того їй буде треба, мовляла, ще й якоїсь допомоги од старости. Олесь, учувши слово «судці», миттю витяг свою пам’ятну книжечку, щоб зазначити собі таке гарне, але досі невідоме йому вкраїнське слово. Та й далі, поки жінка оповідала, він усе начеркував олівцем і другі слова, яких вона вжила, та страшенно радів, що сьогодні взнав стільки гарних щиро народних висловів. Десь тая жінка щось таке постерегла, бо з недовірою усе скидала оком на нього. Олесеве формене гімназіальне пальто теж чимало її клопотало: тим-то вона якось була не насмілювалася прилюдно оддати старості пляшку горілки, що вона її принесла в гостинець йому, і все тримала попід полою. Нарешті вона поставила пляшку на лавці і одійшла.
Побачили в вікно, що ведуть Захара. Всі повиходили на ґанок. Хлопець удавав спокійного і звичайнесенько вклонився панам.
 – Ну, Захаре, – почала пані, – а чого ж це ти втік од нас?
 – Одійшов, бо дуже важко в вас служити.
 – Ну, а де ж кожух?
 – Який кожух?! – Захарко прикидався здивованим.
 – Отак пак! Який! Він не тяме! – розсерджена, говорила Присташева. Захар уперто все товк, що про ніякий кожух не зна, не віда.
 – Так не можна, тра струсити їх хату! – вдалася пані до старости.
 – В хаті нічого не буде, – одказав той чоловік, що ходив по хлопця. – Матері його вже два дні нема вдома, хата зачинена. Хлопчика я знайшов на призьбі.
 – Чи скажеш-бо, куди сховав? – суворо спитав староста. Захар стояв на своїм. – Ну, так у холодну його, аж поки не признається! – звелів той.
Захар пополотнів і перелякавсь. Холодна ввижалася йому чимсь дуже страховинним.
 – Я скажу, скажу!... – залепетав він, сполохавшись. Він розказав, що кожух лежить у кущах поблизу Неморожа. Проїхати туди було не можна – доводилося знов піти Гаврилові з хлопцем.
 – Тепер він, може, хоче втекти, а я ж із ним не збіжу. Треба йому руки зв’язати.
Він скрутив Захаркові руки віжками і пустив наперед себе, мов шкапу. Стрічні люди цікаво оглядали їх обох. Захар похнюпивсь і, себе не тямлячи з цієї ганьби, поспішав вийти з села та мерщій опинитися коло схованки. Але там горопаха тільки ойкнув: він був захоронив кожуха попід посохлим листям, та тепер були тамечки самісінькі купи порозгортаного листя, а більше нічого.
Діло було просте. Юдко стежив з пригорка, куди попрямує Захар, та й послав назирцем за ним свого сина Шльому. Той оборудував справу.
Довелося вернути до пані без нічого, але вона не хотіла вірити заприсяганням хлопчаковим і казала, що він дурить. Треба було спробувати останнього способу – биття. Староста пристав на теє. Захара повели задля екзекуції до зборні, а Присташі вдвох лишилися на ґанкові.
ІХ
 – Мамо! – пошепки тривожно взяв казати син. – Що ви коїте?! Хіба ж можна самовільно битися різками? Здається, є закон, що забороня тілесні кари! Треба було в матері його спитати, чи дозволить бити сина, а то ще вийдуть прикрості...
 – Та втихомирся-бо!.. Оце господню кару прийняла я, що поїхала з тобою! Краще було самій їхать! – невдоволено одвітувала пані. – Прикрості вийдуть? Ач! Хоч би й був отакий закон, як ти кажеш, так хіба ж і справник і другі – не наші добрі знакомі?..
 – Ой! Ой-ой-ой!! – раптово перервав її мову крик катованого хлопця. – Ой!.. Ой!.. Її-богу мойму, не знаю! Матінко моя, голубонько моя, їй-богу, не знаю!.. Ой!!! Господи ж, боже мій милий, анічогі-і-і-і-сінько не знаю!.. О-о-ой!!! – голосом, що аж душу шматував, кричав Захар.
Олесь був дуже чутливий і нервовий.
 – Мамо, звеліть перестати, – прохав він.
 – Їй-богу, наче йому два годи! Хіба кожух дурниця, грошей не коштував?
Крики Захарові розітнулися ще дужче. Панич здригнувся.
 – Так їдьмо, мамо, мерщій звідсіля!
 – Одчепись ти од мене! – гримнула пані. – Як же тут щось зробити, опроче як биттям?!
 – Та не об тому я, мамо, говорю: проти того, щоб “накарати хлопця, я нічого не маю, – прохав із слізьми Олесь. – Про мене, хай собі його б’ють, хай навіть заб’ють до смерті, коли того треба, але ж аби я, аби я того не чув! Мамо!.. Мамо! Слухайте, як кричить!.. – перетривожений лепетав бідолаха... – їдьмо, бо мені всеньку взавтрішню днину нерви будуть не в порядку! Пожалійте мене!.. У вас зовсім немає людського чуття!! – закінчив він голосом, що тремтів од схвилювання.
О жорстока мати! О добряго-паничу! Бідні твої нервоньки!
А Захарові крики все хриплішали та хриплішали. Вже він не верещав, а тільки стогнав.
 – Ма... мо!.. Не... неч... ко!.. Господи боже!.. Нічогісінько... не... знаю!.. – уривчасто линуло до панських вух з-посеред глухих ридань.
Пані вже повірила, що справді хтось забрав того кожуха із схованки, і гукнула перестати. Вона хотіла тільки ще дві слові зговорити хлопцеві.
Вивели його. Він мав такий замучений вид, що чутливий Олесь одвернувся, шкодуючи своїх бідолашних нервів. Захарко жалісно стогнав.
 – Ну, Захаре, – незлобиво, дуже лагідно зговорила Анна Михайлівна, – хай уже тебе господь правосудний судить і карає, а я прощаю, – вона плохенько махнула рукою. – Я прощаю!.. – і вона на хвилину зупинилася, все чекаючи, що зворушений її добрістю хлопець обцілує їй руки. Та дарма! Захар був, очевидячки, геть нерозкаяний!
 – Тільки ж ти повинен мені виказати товаришів, бо, напевне, тебе хтось призводив, – сказала пані далі.
 – Мене... ні... хто... не при... зводив... – хлипаючи, одвітував цей поганець-злодій.
 – І не кажи, бо не повірю!.. Викажи тих, що дали тобі призвід!
Хлопець з лютістю та ненавистю підвів очі на пані.
 – Ви мене призводили!.. Бо ви... бо ви мене кривдили! – перериваючи слова риданнями, сказав він... – Ви ж мені розказали й за Грицька... Та ще... (тут він перестав плакати)... – та ще панич... Вони мені читали отого Шевченка, та казочку за «Ледащицю», та...
Він обвів поглядом Присташиху й Присташенка і затулив обличчя руками.
Панство обурилося.
«Це мені наука на будуче, – подумав Олесь. – Не гурт завдавайсь із хамлом! Ти йому читаєш про абстрактні типи Марка Вовчка, а він розуміє конкретно та зараз прикладає до себе самого, почина гнути кирпу!..»
 – Так ти ще й ось як замість подяки! – прізно покликнула на Захара Анна Михайлівна. – Ні, лебедику! побачиш же, що буде!.. – Вона добула карбованця з капшука і дала старості. – Це вам за труда. Але ви ще його допильнуйте в холодній до взавтрього, а взавтра за ним пришлють з города: вже я доб’юся того, що він хоч із місяць посиде в тюрмі!.. Вже буду я не я, якщо не впрохаю посадовити його в вежу!..
X
Ось вони вже й поїхали-потарахкотіли. Обидва сиділи понурі. Синові захотілося жартом одігнати нервове роздратування.
 – А як, мамо, зветься його мати? – хитренько всміхаючись, запитав він.
 – Іди-бо геть! Знайшов час шуткувати! – сердито одказала мама, що їй теж чомусь було не зовсім сумирно на серці.
Олесь, образившись, напудрився, мов сич на сову, і глибоко заринув у свої думи. 
«Що це я за безталанний! – жахавсь він на думці. – Що це за паскудні нерви мені! Якаясь там дрібниця, ну, от хоч би крики того поганця – геть збудоражили й розтрясли чисто всю мою нервову систему... Ні, ні! Треба-таки буде трохи погоїтися, бо далебі од тих нервів можна ще й збожеволіти... Неодмінно прочитаю хіба Крафт-Ебінга: може, там знайду пораду... А то чи не спробувати, цього от способу: піти подивитися скільки разів на секцію трупу? Може, цим робом я загартую себе хоч трошки. Хіба!..
Он, мовляють інші: «Несправедливо, що одні громадянські верстви гірко роблять, а другі тільки годуються їхньою працею!» Але ж чому не зважать, скільки муки моральної доводиться вкусити нам, інтелігентам? Хіба ж простому мужикові відомі наші знервування?! Мужик страждає тільки на тіло, а ми на душу – ну, невже ж не нам тяжче!.. Я все більш і більш допевнююся, що це природно існує такий поділ між людьми: простолюдин постачає хліба й собі, й нам, а ми одтерплюєм і власні душевні муки, і ще й його частку. Значця, виходить те на те, і кривди нікому нема!.. Та от, приміром, у справі заборони нашої мови – хто більше страждає? Чи ми, чи мужики?! Бо чи ж мужики тямлять вагу національності?..»
Так міркував Присташенко і вже був почав потроху гамуватися, аж ось його бездольним нервам трапилася нова спокуса.
По шляху чвалало стадо овець. Кучер з розгону переїхав одне ягнятко. Пастушки підняли гембель-репет; візник одлаювався, обвинувачуючи їх самих. Олесь углядів тую бідну животинку, що так жалісливо мекала. Щоб позбутися халепи, погонич хутко погнав коні і миттю одлинув от стада. Але Олесеві вже була невидержка: ще й тоді, коли по заслузі карали Захара, він був уболівав усією душею, а тепер роздушене, мекаюче безвинне сотворіння певне що не могло вийти з його голови. Панич ніби в вічі бачив біднятко, ніби над вухом учував він його стогнання. В кінці кінців сльози рікою ринули йому з очей.
 – Все ви, мамо, винні! – ридаючи казав він. – Не могли звеліти звощикові їхати тихіше! Тепер мені й сьогодня, й усеньке взавтра геть збавлене, – докоряв він, хлипаючи.
Справді, мекаюче ягнятко ввижалося цієї ночі добрячому молодому українолюбцеві навіть уві сні!
XI
Ну, а що ж із Захаром?
Взавтра його заберуть у город та й засудять у тюрму. Тамечки він познайомиться з досвідченими арештантами, там він знайде собі призвід і вчителів, там він пізнає спасенну стежку...
Рідна моя Україно, розшарпаний мій краю! Коли ж тобі розвидниться?
Коли вже зазоріє світло правди і Захарові, і цій невченій пані, і цьому вченому паничеві-українолюбцеві? Коли? Коли?!
Узяв жартувати, а слізьми кінчаю... 
Чи ж винен я, боже? 
Я хтів би радіти, я хтів би сміятись, 
Так серце не може:
Брати у неволі – радіти не може 
Те серце химерне.
Почне воно сміхом, почне воно жартом, 
На тугу ж ізверне.
Москва, 1891 року, 17 апріля
в) В народ! 
І
Збулася Олесева мрія: він затого студент, уже й картуза студентського носкть. Бо в маю цього року скінчив він гімназію і оце вже й послав прохання до ректора Київського університету: він так кохає Україну, що не може вчитися ніде, опроче як в її осередкові.
Тепер, наприкінці літа, наш парубок іще вдома, на Київщині, в своїй Звенигородці. Оце він лежить на канапі та читає одну з галицьких часописей, заборонених у Росії. Тую часопись надруковано на тонесенькому цигарковому папері, бо вона пересилається до Росії тільки в запечатаних поштових конвертах: інакше цензура була б не пустила. Олесеві позичив цю рідку річ один переїжджий знайомий студент, а доти хлопець іще ніколи не був бачив на власні очі, що воно таке «галицька часопись». Оце ж він її тепер читає та сердиться, чому в Росії не можна нічого друкувати такого по-вкраїнськи. До звичайної Олесевої солодощавої сентиментальності набігає тепер іще й патетичність, близька аж до театральності.
 – Які чудові, які патріотичні віршії – чутливо любується він, спиняючись на одній з надрукованих поезій. – Ще раз перечитаю. [...]
 – Оце я зву: поезія!.. – авторитетно каже до себе Олесь. – Або от знов оце віршування – ще патріотичніше!.. Мабуть, чи й не перепишу собі на пам’ятку. [...]
Він сильно задумавсь.
«І хоч скільки міркуй, а все важко збагнути та виразно уявити собі тую творчу силу, що є в народі, – думає він, і його душа вщерть сповняється солоденької сентиментальності. – Хто б погадав, що оті прості, сіренькі селяни та міщани тямлять складати таку чудову поезію, такі гарні пісні, такі солодкі, гармонійні мелодії?!..»
Немов навмисне у сусідній кімнаті нова служниця Одарка затягла дуже голосно:
Ой у лузі та і при березі, 
Червона калина...
Молодий Присташ затулив вуха.
 – Одарко, та перестань, ради бога! – жалібно гукнув він. – Ій-богу, геть усю душу вимучила своїм співанням.
З-поза дверей визирнуло веселе Одарчине обличчя.
 – Хіба що? Може, сумна дуже пісня? То коли хочете, я вам веселішої заспіваю.
А Одарка була певна, що на спів її ніхто не переважить, бо жодна з-поміж знайомих їй дівчат-наймичок не вміла витягти ноту так високо та тонесенько, як вона.
 – Ні, – одмовлявсь панич.
 – Я можу й тієї, що ви вчора грали на картопляні, – хвалилася дівчина.
 – Ой, ні-ні-ні! – з перестрахом благав той, жахаючись дальшого концерту. – Ніякої, ніякої не треба, зроби ласку!.. «На «картопляні»... Гм!» – подумкою додав він і скривив губи.
 – Ну, гаразд: однаково я вже далі-далі дотру підлогу та й піду поратися на городі, – сказала Одарка. Вона весело зареготалася та знов узяла прятати в покоях.
«На «картопляні»... Ох-ох! – подумки бідкавсь Олесь, лежачи на своїй канапці. – Не розумію «народу»! Раз у раз, нехотячи, так і набігає іронія на язик: Oh, се bon peuple petit-russien!.. Але ж і справді: чом це? Як граєш на фортепіані народну співанку, що записав Лисенко чи Єдлічка, або як буваєш на Лисенкових концертах, то здається, що кращої над українську пісню на світі нема; а скоро почуєш, як співають наші Звенигородські міщани, то хоч вуха заліплюй та мерщій тікай! Адже верещать, мов цапи, та як найтонше! Та ще в унісон! Брр!.. Або от знов: чом слова в піснях дихають такою поезією, таким народним розумом, а якщо, бува, доведеться побалакати з самими співцями, то вони тільки нудьгу наводять своєю тупістю та абсолютним без-мислям?! Чом це?! Чом у народу немає того, що ми звемо «народним розумом»!?»
Хлопець згадав, що, відколи він приїхав на літо додому, він уже двічі був спробував розбалакатися з тими міщанами, які заходжають до батька за своїми справами; але обидва рази Олесь набрав пересвідчення, що в них не видко ніякісінької «народної» поетичності...
Парубок знову вдався до читання; тільки ж, зачеплений своєю гадкою про «народ», він швидко одкинув часопись на бік.
 – Розчовпав, все дочиста розчовпав! – вже вголос проказав він собі. – Та я ж ніколи справжнього українця й на очі не бачив, бо живу в городі. Що з того, що тутешні міщани говорять по-малоруськи? Все-таки вони не малоруси духом, бо попсовані вістом. Городянство одібрало їм геть усяку щиру народність. Тим-то вони така погань і зовсім не відповідають величному розумінню: «народ»... Ні, не в городі, а на селі треба шукати свого народу! В селі саме й блищить народний розум та поезія всіма своїми найкращими барвами!
 – Та от хоч би й торік! – знов нагадав собі Олесь. – Як був я поїхав з мамою до Озірної через отого капосного Захара, що вкрав у нас кожуха, то скільки чудового матеріалу поназаписував я собі тоді прихапці за якісь півгодини!.. Не менше як тридцятеро цікавих, щиро народних слів!.. З-поміж них одне слово «судець» чого варте!.. А скільки гарних речей можна було б спостерегти, коли б спеціально піти на село, просто в народ!..
Він зиркнув на часопись, бо там щось було й про це.
 – Еге ж, треба заходити в стосунки з народом, треба мати з ним спільність, але... з людом сільським!..
Тут молодий Присташ почав багацько міркувати про те, що треба ж нарешті пропагувати в народі свої ідеї.
«Треба, щоб народ свідомо ненавидів кацапів, – думав собі він, – і наша повинність саме й лежить у тому, щоб розкривати йому очі... Далі: я візьму з собою читати Шевченка... Я ж читав його наймичкам, і виходило воно гаразд. Мови також треба буде навчитися гаразд, просто з народних уст; це повинно бути моєю найпершою метою... Ну, а ще яку мету повинен я мати на оці?.. Здається, я вже перелічив геть усе... Мови, мови вивчитися – ото найважніша задача!..»
«Але... – несміливо подумав Олесь, – здається, що се bon peuple (тю-тю! як я його назвав!!)... одно слово, ці селяни живуть дуже... нечепурно та неохайно?..»
Панич був крутнув носом, та зараз отямився; а що він узагалі звик моралізувати себе, то й тепер прошептав сам до себе навчальним тоном, наче вчитель до дрібненького школярика:
 – І тобі не сором?! Фе... Таки бо так: адже я повинен любити селянина такого, як він єсть... Отож на село! Піду хоч до Багачівки:
Auf die Berge will ich steigen, 
Wo die frommen Hütten stehen, 
Wo die Brust sich frei erschliesset, 
Wo die freien Lüfte wehen , – 
продекламував Олесь вірш з Гейне.
 – Шкода тільки велика, що наша місцевість степова, а не гірська, – комічно зітхнув він. – Ну, дарма: Багачівська гора та ярок хай мені будуть Гарцем, wo die frommen Hütten stehen.
Десь коло вікна, знадвору почувся знову Одарчин голос:
Убирайся, молодий козаче –
Взавтра похід буде!
Панич закопилив губу, і чогось йому непевно стало: «Але ж оця Одарка – вона знов теж сільська, а тим часом ідеалові не дуже-то відповідає! («Верещить, мов цаплена», – в скобках подумав він)... Ну, ну, – зміркував він зараз, – тадже ж вона вже аж рік вибула у городі: мусила загубити свій природний смак та чуття!.. («Тим-то вона мекає, наче коза, а не співає!» – знов у скобках додав хлопець подумкою)».
 – Паничу, пані кличуть вас обідать! – співуче оголосила Одарка, просунувши в вікно голову, з своїм вічним усміхом на обличчі.
 – Іду заразісінько. А ти поклич Аякса. – Аяксом звався паничів пес, що без нього він і не сідав обідати.
 – Оле-е-екса! Олекса-а-а-а! а-а! – залунав по подвір’ю та городу дзвінкий Одарчин голос. – А бий тебе коцюба, та ще й га! Оле-е-е-екса!!
Студент, обурившись, сплюнув. – Єй-бо, не бачив я, либонь, нічого дурнішого за цю Одарку! – буркнув він, сердитий на невігласа-дівку, що, як видно, ніколи не чувала за таких усім відомих героїв з «Іліади»..
II
За столом у їдальні молодик знайшов своїх батьків, меншенького брата-гімназистика та гостя: батюшку з сусіднього села, давнього знайомого сім’ї Присташів. 
Це був не простий собі сільський піп. Отець Кирило страшенно зацікавлювався сучасними справами, не хотів оставатися позад віку і пильно читав часописі, щоб в усьому бути au courant але читав часописі самісінькі консервативні. Лібералів він ненавидів щиро з усієї душі: йому здавалося, що такий «світлий консерватор», як князь Мещерський, редактор «Гражданина», очистив консерватизм од усіх можливих його хиб. За прикладом Мещерського піп мав звичай нарікати російський лібералізм та радикалізм «мельхіоровим», або «олов’яним», та аж до озвіріння любив диспутувати з цими своїми «ворогами». Були, правда, деякі особливі причини, що о. Кирило ненавидів лібералів. «Вони одняли в мене сина», – іноді казав він сам.
Був у нього син-одинець. Отець Кирило виховував його в дусі «Домостроя» . Ще як Микита був малий, батько приневолював його вивчити напам’ять відомий напис на стародавніх київських граматках:
Цѣлуйте розгу, бичъ и жезлъ лобзайте: 
Та суть невинна, гѣхь не проклинайте, 
И руку, яже язвы налагаетъ: 
Та бо не зла, но добра вамъ желаетъ.
До цього поетичного виробу отець Кирило додавав (хоч узагалі польської мови він не знав) ще другий, не менше «нравоучительний» уривок:
Rózga choć bije, nie połamie kości, 
Hamuje dziatek od wszelkiej złości .
Хлопчик «пребывалъ въ послушании» та «въ подчинении», хоч і як йому бувало важко в такого батька. Але мовляють: «Не мала баба клопоту, то купила порося», – батько чомусь надумавсь оддати свого Микитку на вчиття не до бурси, а до гімназії. Будь-що-будь суворість батькова держала синаша в «послушании» аж до кінця гімназіального курсу. Далі він пішов до університету, і от перші три роки ані заглядав додому, навіть на літо, хоч батько того не хотів, він виїжджав на кондиції (до речі сказати, таким способом Микита зробився зовсім незалежний од батька з матеріального погляду). Нарешті отець Кирило (це було торік) упрохав свого сина листом, щоб він «пожалів своє здоров’я» та приїхав на літо додому, під рідну стріху.
Батько та син уже три роки не бачилися. Треба було сподіватися, що сцена їхньої зустрічі порушить хоч кого. Отець Кирило справді сплакнув з умиління. Тільки ж Микита навіть не розслізився. Визволившися з татуньових обіймів, він спокійно взяв обміряти батька поглядом та й обоятно вимовив ніби до себе: «Нівроку! Як він од’ївся на попівськім хлібі!» – та ще й головою крутнув до того.
Отець Кирило аж сторопів з несподіванки, та змовчав. Перші ж таки балачки з непокірним сином були дуже нерадісні для батьківського серця: Микита геть од рук одбивсь і мав батька за ніщо; до того о. Кирило помітив, що син начебто пристав до лютерської єресі. Звісно, він охоче був би повчив свого сина гаразд, звичаєм старосвітським, не марнуючи слів, а даючи цілком «практичні» аргументи, та ба! на горенько, син був тепер з кожного погляду геть не залежний од нього. Довелось обмежитися усними дебатами, себто самісінькою «теорією» – отже ж абстрактні доводи не велику мали силу на блудного сина. Через Микиту отець Кирило дуже багацько собі крові збавив. Раз він був кинув йому в очі назву «мельхіорового ліберала», а син на це зовсім спокійно одмовив, що навіть мельхіоровий лібералізм незмірно почесніший од «книшового консерватизму». (О tempora, o mores?) . І всі свої уваги студент висловлював убивчо холодним, погордливим тоном, з повним почуттям своєї незрівнянної переваги.
Іноді він розвивав перед батьком свою теорію про майбутню, ідеальну державу, де, казав він, що скасується «шкодливий жрецький клас». Раз якось він насмішкувато додав, що поки ще що, а тим часом він буде на своїм селі пропагувати штунду. Отець Кирило подумав, що син нахваляється просто для жарту. Тільки ж у спорості піп мав переконатися, що той не брехав. Іде він якось селом та й бачить купу селян, а серед них сидить його Микита та й розводиться на тему, що навіщо, каже, попи? Адже без того «шкодливого жрецького класу» любісінько, мовляв, можна перебутися. Щоб ілюструвати свій теоретичний виклад, Микита брав приклади з діяльності отця Кирила та вказував на його здирства; а що він, натурально, знав дуже цікаві, закулісові боки батюшчиного життя, то його проповідь чинила фурор. Незвісно, чи багацько людей прихилилося через те до самої штунди, але що скандал виходив грандіозний, так це певне. Отець Кирило, як підійшов до гуртка, то минут із п’ятеро стояв мовчки, слухав сина і сам на свої вуха не ввіряв. Постояти та й мовчки одійти – не випадало, знов же стояти та й слухати такі страховини – теж було ніяково. Піп здобувся на слово.
 – Це син говорить так проти батька! – патетичне вимовив він.
Як казав потім сам отець Кирило, блудний син одрік на це більше-менше такими самими аргументами, які дає Фідіппід Стрепсіадові в Арістофанових «Хмарах». З найближчим поїздом він покинув батька. Погоничеві, що привіз його на залізницю, він загадав переказати батькові, щоб той частіше читав свій любимий епіграф на стародавній граматці...
З того часу отець Кирило взяв ще пильніше читати всякі апології консерватизму, і не було йому вищої од-радості, ніж переспорити якого-небудь новатора. А таке траплялося йому частенько. Ті провінціальні ліберали та радикали, які йому зустрічалися, визначалися звичайно лиш платонічною прихильністю до своїх радикальних гадок; аж надто великі революціонери словами, вони ділом плохенько, обережно «сиділи та не рипалися» і були правдивими bourgeois . (Взагалі в Росії, де емансипаторству дуже скручено крила, можна побачити трагікомічні помилки: густо-часто ми бачим словесний радикальний стяг у таких людей, які всенькою своєю діяльністю виразно показують, що насправжки вони належать до найгіршої фракції «Московских ведомостей»). Зроду батюшка був доволі дотепний і воювати любив власне дотепами; отож яким-небудь влучним слівцем йому щастило розбивати суперечників краще, ніж доказами.
III
Привітавшися з отцем Кирилом, молодий Присташ сів на своє завсідне місце за столом.
 – Чи знаєш, отець Кирило каже, що зустрів тебе того місяця на залізниці, тільки ти його не впізнав? – сказав старий Присташ по-російськи.
 – Може бути, – одказав Олесь по-вкраїнськи. Учувши ці слова, гість іронічно осміхнувсь:
 – Скажіть мені, Григорію Семеновичу: вони раз у раз балакають отак, по-малоруськи? – спитав він.
 – Дякувать господові, ні, батюшко. Це так, як на нього найде: іншим разом говорить-говорить по-руськи, а дивись – і ляпне цілу фразу хохлацьку!
 – І це тільки од початку сьогорічних канікул! – сердито докинула мати. – Був досі панич як панич, а тепер раз у раз доказує таке мужицтво.
Що сама вона говорила оце не по-російськи, а по-вкраїнськи, це було для неї не важно: вона того й не помічала, мабуть; а от в устах синових – українство сердило її.
Трошки нешановливий тон розмови не вражав Олеся: він гордо почував, що вся ця обстановка дуже нагадує Радюка, героя «Хмар», з його родинними стосунками.
 – Скажіть же, будьте ласкаві, – знов іронічно спитався батюшка вже в самого молодика, – задля якої-такої причини ви це робите?
Хлопцеві було любо, що є перед ким викласти свої новонадбані погляди.
 – А задля тієї, що я вкраїнець! – з таким пафосом сказав він, що пирснув батюшці слиною в обличчя. (Той витяг хустку і демонстративно утерся). – Еге, ми робимо так на те, що мусимо зливатись із народом нашим, який говорить мовою наших дідів і який... – тут він, під хитрим пильним поглядом поповим, зціпив зуби й скоренько проказав, – який нас вигодував...
Батько його, учувши цю мову, трошки повів бровою. «Чи ба! Не я, а народ вигодував його! Гм!» – подумав він, але голосно нічого не зауважив. Правда, й синаш його також не надто виразно уявляв собі, як то справді його вигодував простий народ: такими питаннями він завдававсь не дуже.
 – ...Говоримо народною мовою на те, що теперечки ми нічим іншим не можемо виявити своїх ідей, бо нам рот замазано, бо нам зв’язано й руки, й ноги! – наводив студент далі цілі речення з «Хмар» і, мордуючись мов на муках, помічав, що далі він не пам’ятає.
Отець Кирило таємничо помовчав, пильно озираючи хлопчину своїм пронизуватим поглядом: певність перемоги майнула в його очах, але він, проте, залишив свій іронічний тон і вже з лицемірною лагідністю спитав, ніби ймучи віру:
 – Так ви, значиться, з народом уже зіллялися... Гм, гм! Не погане діло... Ну, а скажіть мені, будьте ласкаві: ви, мабуть, дуже добре впізнали тепер той народ? Я думаю, що ви, либонь, цілі проповіді читаєте народові, а нам, священикам, конкуренцію робите?.. Може, навіть говорите, що попів і зовсім не треба? Га? – через лад добродушно казав отець Кирило, а сам пригадав собі сина.
Олесь заклопотавсь.
 – Ні, він раз у раз удома сидить, – мовив старий Присташ.
«А! – подумав піп. – Себто я бачу перед собою того самого Сашу, якого я знаю з пуп’яночка: він ще не обмінивсь. Якщо так, то це ліберал навіть не мельхіоровий, а просто олов’яний». І знов єхидкувато поглянув на нього.
 – А! – сказав він. – А я то вже був думає, що ви аж у пропагандисти народні записалися. Але ж... але ж у такому разі одна річ дивує мене: невже ваші тато та мама забули руську мову, що ви вгощаєте їх українською?
 – Та я вже ж казав, що це робиться задля демонстрації.
 – Демонстрації чого?
 – Того, що я зіллявся з народом!
 – А! Ви знов за своє! Себто ви таки пробували з ним зливатися!! Бо я, слухаючи вашого тата, вже був гадав, що з мугирями ви не братаєтесь.
 – Але ж я говорю їхньою мовою! – нетерпляче скрикнув Олесь.
 – Так виходить, що в вас мова не є попросту спосіб розповсюднювати свої думки?! Себто «зіллятися з народом» значить тільки: «говорити народною мовою»?! – з непідробленим здивуванням запитавсь піп. Його син теж чимало толкував про зілляння з народом, але під тим зіллянням розумів безпосередні стосунки з народом та пропагування своїх соціалістичних ідей серед нього; про мову українську, як про мету, він ніколи й не згадував. Вихованець петербурзького університету, Він не завважав ніякої одміни між великоруськими та українськими селянами, а скрізь добачав «русскаго мужичка»; правда, антипопівську пропаганду Микита був вів на своїм селі вкраїнською мовою, але ж так само і піп Кирило, хоч був ворог демократії, не розмовляв з «мужиками» інакшою мовою, опроче як тією, що вони її розуміли. Нарешті, тра запримітити, що так само, як усім сільським батюшкам на Вкраїні, о. Кирилові українська мова була сама собою найрідніша: він нею звик говорити з дитинства, змалечку говорив нею до своїх батьків, у семінарії говорив нею до товаришів, оженившись, говорив нею до жінки та до сім’ян, говорив нею зовсім несвідомо, задля практичної вигоди, не з якоїсь ідеї. Тим-то тепер, слухаючи Олеся, він був ні в сих ні в тих, бо не міг збагнути його поглядів та зорієнтуватися.
 – Та ні ж! Я люблю народ, що говорить тією мовою, – одказав Олесь.
 – Народ... Що таке «народ»? Мужики?
 – Еге ж, мужики, – одказав хлопець, поміркувавши один мент.
 – А якщо ви любите мужиків, то нічим того не виявляєте: що ви держитеся їхньої мови, те нічого їм не дасть. Я ще раз просто становлю перед вами запит: чи мову українську кохаєте ви, чи мужиків?
«А воно правда: я досі любив тільки мову, – майнула Олесеві швидка гадка в голові. Пригадалося йому також, як він уранці сьогодні умилявся перед «народом», але знов наспіла думка: – Я любив якийсь абстрактний «народ», а не мужиків. За те ж відтепер любитиму вже й їх самих. А втім: нащо я собі кажу: «любитиму»? Я вже їх і тепер люблю».
 – Я демократ, – знов нетерпляче кинув він два слова попові.
Той неймовірно похилитав головою.
 – Сам я не демократ, себто не думаю, що тра поклонятися мужикові. Мужики – товар, а не люди. Певне, що їх теж треба жалувати, як і всяку скотину, бо колись (але дуже нешвидко) вони будуть людьми; але тепер посувати їх на людське місце та ще садовити найвище за всіх – бридко. Якбищо ви пожили на селі в моїй шкурі, то так само думали б. Я не люблю демократизму і не бачу ганьби в тому, що й ви його не маєте, але ж ви його не маєте!
 – Ну, звідки ви знаєте, що я не демократ?! – роздратований спитав парубок. («Зрештою, в його словах, що мужики ще тільки будуть людьми, либонь, є частка правди?!» – заворушилася в Олеся думка).
 – Бо я вас не од сьогодні знаю! Та й сьогодні чую вас добре... А втім, скажіть: чим ви виявили свій демократизм?
«Дуже шкода, що ця розмова йде сьогодні, а не взавтра, після моєї екскурсії на село! – мовчки розумував молодик. – А то б почув ти від мене дещицю!»
 – А що ви вживаєте української мови, то це ще нічогісінько не доводить, – знов казав піп, дратуючись. – Адже ж і я – звісно, піп – удома говорю по-вкраїнськи та ще краще за вас, а демократом не був та й не буду: демократизм іще не на часі... (Не гадайте, буцім я ретроград, – навпаки: я схиляюсь перед поступом, але здоровим поступом...).
Олесь щось хотів був зауважити, але отець Кирило знов перебив йому сказати слово:
 – Чи не знаєте поліцейського надзирателя Сомова? Гаряча людина, дуже любить лаятися з мужиками. Звісно, я того не похваляю, але тямлю, що ті хами навіть янголові терпець урвуть... Так ото той Сомов має звичай казати: «Щастя моє, що я служу в Хохландії – принаймні є більший засіб лайок: чого не викладеш по-руськи, викладеш по-хохлацьки». Ви, Сашо, надто нервові: отож коли будете на царській службі, то й ви матимете таку саму одрадість... ба навіть більшу, бо ви знатимете хо-хлаччину ще краще од Сомова.
Олесь спершу аж зблід, потім напік раків. Отець Кирило вдавав невинного, наче агнець.
 – Краще б ви ховали свої погляди! – голосом, що аж дрижав спересердя, промовив молодик. – Вони наскрізь смердять Катковим та Мещерським.
 – Ну, Мещерського не лайте! – образився піп. – Я його дуже поважаю!
 – А я того нівелятора зневажаю! Я його ненавидю!
 – Може бути! Він, здається, усе клопотавсь та писав, щоб знову впровадити різки в гімназії.
Сказавши те, батюшка, навіть трошечки приплющивши очі, пильно взяв дивитись на голісіньку верхню Олесеву губу, ніби неодмінно хотів розглядіти, чи є таки там будь-який слідочок од вусів.
Той геть увесь спалахнув:
 – Недотепно! – нервово одказав він. – Та й до мене ваші слова не стосуються: я вже студент, а не хлопчик.
Але єхидний отець Кирило вже його не слухав і, радий, що його верх, прикинувсь неуважливим та й голубив рукою оксамитну шерсть Аяксову, та дивувався перед старим Присташем, яка вона м’яка.
«Хіба ж можна вести балачку з таким неуком? – сердито міркував Олесь. Йому згадалося, як-то перед обідом душа його була сповнена поезії на саму згадку за «народ». – Хіба ж оцей гладкий попище зрозумів би той високий настрій духа?» – думалось йому...
 – Ге-ге-ге! – зареготавсь по-жереб’ячому менший брат, що допіру второпав батюшчин дотеп. Скількись горобців, які були сиділи на вишневій гілці біля відчиненого вікна, з переполоху цвірінькнули та й пурхнули геть. Олесь метнув на брата злісний погляд.
 – Петре! Геть із-за столу, якщо гаразд поводитися не вмієш! – суворо покрикнув батько.
 – Ги-ги-ги! – заревів гімназистик і вийшов з їдальні.
 – Не знаю, тато, де він тих манер навчивсь, – розсерджений воркотів Олесь, – достоту, наче виховувавсь із мужи...
Він прикусив язика на півслові, бо спіймав насмішкуватий погляд отця Кирила і зрозумів, що він був сказав.
До кінця обіду він сидів мовчуком.
Балакучий отець Кирило ще довго щебетав. Між іншим він розказав, як його син торік був попрохав дозволу казати йому, батькові, «ти»:
 – Каже: «більше щирості буде». Та я одразу зметикував, до чого воно йдеться: «тикаючи», йому було б вигідніше сваритися зо мною. А як на мене, то мені любіше почути: «ви дурень», ніж «ти дурень»...
Старі сміялися, а молодий Присташ ані моргнув. Він усе думав про свій демократизм.
«Чи я демократ, чи ні? – раз у раз питався він себе. – Брешеш, попе, я не твоя пара. Я демократ! Тільки, правда, демократ я в теорії, але сьогодні ж я піду робити щось практичніше. Ergo , в народ! В народ!»
IV
Зараз після обід Присташенко напнув на себе українську сорочку, підперезав штани паском-ремінцем, насунув на голову смушеву шапку – це він виряджавсь У подорож до села Багачівки. Отая театральність не тільки не соромила молодика, а, навпаки, припадала йому дуже до вподоби і піддавала духу. Він почував, що от, мовляв, він піднісся понад звичайну, прозаїчну буденщину.
«Клятий піп! Думаєш, що всі демократи тільки крикуни-горлані! А от же я доведу тобі, що селянин є задля мене справжній брат. Побачимо, що казатимеш, коли я прочитаю селянам Шевченка!» – Олесь уже наперед умиливсь душею. -
Днина була не гаряча, бо цієї ночі ішов дощ. Пороху не було, а навпаки: де-не-де стояли калюжки з водою. Присташенкові було на душі гарно: герой – та й годі!
«Та бо таки й так! – сентиментально-сценічно міркував він. – Треба ж хоч трохи познайомитись із народом, щоб усяке дрантя, таке, як отець Кирило, не цвенькало в очі. Я певний, що я вподобаю селянина, і знаю, що й мене кожен з них полюбить: я ж бо по-братерському простягну руку мужикові, що його мова є задля мене святість...»
Од города З’венигородки до Багачівки дев’ять верстов. Йдучи цю далину, панич надумав собі цілий план на довгий і... нема де правди діти!., дуже вкучний побутовий роман, що мав обійняти саму істоту малоруського життя та показати головні й побічні причини всіх злиднів бідолашної Вкраїни. В чому якраз ховалося джерело тих злигоднів, Олесь іще й сам не знав, та сподівався незабаром особисто побачити і своїм критичним оком збагнути саму суть речі, усі подробиці. Тим часом він надумав загальний план, де Петро любить Марію, а Марія – Данила, а Данило – Хіврю, а Хівря знов не кого, як Петра. По цій намітці Присташенко намірявсь вигаптувати малюнок усього сільського життя-буття, до якого він оце має придивитися.
Іноді він, зоставляючи свій майбутній твір, починав наламуватися в місцевій мові й вимові. Останнім часом учився він української мови з книжок та з галицької часописі, а нещодавно, спробувавши розмовитися книжною мовою з тими, що прийшли до батька, міщанами, він пересвідчився, що вони його не зовсім розуміють.
То, кидаючи справу, він знову придумував добірні вислови до своєї повісті. «Мати Вкраїно!! Воскресни! Гей, воскресни! Поглянь на нас, бідних пташат твоїх! Пригорни нас під твої дужі, велетенські крила та поможи до накорінку вигубити зо світу всеньке кацапське кодло! Амінь». Цими словами мав би кінчатися суспільно-психологічний побутовий роман, що мав піднести ймення молодого письменника Присташа високо над усякими Мирними, Левицькими та Оранками, яких він недавно начитавсь і в яких не бачив потрібного пафосу. Зватися роман мав «Туга Вкраїни»... Театральна патетичність за останній місяць настільки в’їлася в Олесеву натуру, що чогось комічного у своїх фразах він навіть і не відчував.
Серед таких мрій наш українофіл навіть не завважав ніякої втоми і, не в замітку собі самому, зближився до Багачівки. Зупинившись біля Брокена, себто коло славетної Багачівської «гори» з яром, за яку він жартівливо був марив уранці, він почав міркувати, з чого саме тра зробити початок. В кишені його, відповідно до Радюкових приписів у романі «Хмари», лежала Шевченкова «Наймичка»; її він мався зараз прочитати «in den frommen Hütten».
«Однаково, скільки не зважуй, а іншого способу нема, щоб зав’язати перші відносини з народом, опроче як піти попрохати води напитися», – рішився панич нарешті та й підійшов до крайньої хати.
В сінях господариха, ще не стара жінка, дала йому напитись. Олесь дожидавсь, чи не запрохає «гостелюбива донька України» (вислів із надуманого роману) його до господи; але та не догадалася цього зробити. Тоді він сам увійшов у хату, сів на лаві й попросив дозволу припочити на часинку. Хазяйка згодилася і мовчки заходжувалася коло своїх справ. Вовкувато дивився на захожого гостя її невеличкий син, а в колисці лежала мала дитина. Олесь дорогою був втиснув у план роману слізливо-докладний опис мужичої хати, що з нього мало випливати таке: «На всьому цьому одразу можна було прочитати печать того гніту й того пригноблення, яке тяжить на нашій бідній національності, дякуючи кацапській культурі». Тим-то теперечки він дуже уважно взяв придивлятися, яка хата всередині, силкуючись неодмінно добачити той одбиток кацапського гніту. Тим врем’ям, як панич блукав поглядом по стінах та іконах, молодиця вийшла в сіни та пішла до комори. Олесь, ничтоже сумняся, югнув слідом за нею, щоб оглянути й ту комірчину (очевидячки, в певній надії, що потрібну йому печать кацапського пригноблення замкнуто саме там).
 – Чого вам тутечки треба? Чого пнетеся в комору? – доволі верескливо почала невдоволена «гостелюбива донька Вкраїни».
 – Та чого ж ґвалтуєте? Не з’їв же я її! – покривдившись, одказав майбутній повістяр і сів знов на свою лаву.
«Ні! Певне, ця селянка – якийсь виняток з-посеред українського жіноцтва! – подумав він. – Ач, яка сварлива!» – Він був уже підводився, щоб одійти, але хазяйка сама вдалася до нього:
 – Ви, десь, із бурсаків абощо?
 – Ні, – напівображений мовив Олесь.
 – Так панич? – перепитала жінка, з недовірою позираючи на його шапку і всеньке вбрання свого гостя. Олесь підловив той погляд, і йому чогось стало легше на серці: адже оцінили його «просту» одіж. Театральний настрій обхопив його всього. Миттю блиснув йому в голові прапор з написом «Братання з народом», блиснув якимсь аж неземним, яскравим сяйвом. Олесь абсолютно не розбирав того, що він має перед собою аж надто непідготовану слухачку.
 – І те ні... Я теж один із народу, з того народу, з якого й ви всі... Я... – рівний вам, я – ваш брат! – мов актор на сцені, проказав Олесь, ще й вимовно подививсь на господиню. Тій зробилося ніяково, і вона, чогось соромлячись, узяла аж надто пильно розглядати, що там у неї під шкірою на долоні.
Гість почував себе тії хвилини аж до краю героєм та радісно хвилювавсь, що ось, мовляли, він уже став народним діячем. «Високе почуття – братерство з селянином!» – зворушений думав він, не добачаючи всієї сміхоти свого становища.
Мовчанка.
 – Хочете, я вам щось прочитаю? – запитавсь Пристані, вважаючи, що тепер – наислушніша часина, щоб зблизитися з народом, і витяг з кишені «Наймичку».
 – Не знаю я, що ви кажете, – поволі одмовляла жінка, стоячи коло порога ні в сих ні в тих, і навіть головою хитнула.
 – А потім ви мені пісень заспіваєте, – сказав студент. Тая нічого не одвітила і дивилася кудись у далечінь.
З вірою в чудовні наслідки Олесь почав читати, чутливо натискаючи на декотрі слова. «Ти, жовтенький пісок, – нагодуй моїх діток!» – з силою, з драматичною вимовністю, трошки дрижачим голосом вигукував він.
Але не встиг панич дочитатися навіть до діда та баби, аж раптом зарюмала дитина, що доти була сумирно спала в колисці. Тепер, од прочутого та жвавого читання паничевого, хлоп’я прокинулося і взяло скимлити та заводити свої бексання.
 – Агу, агу! – втихомирювала його мати; тільки ж дитина заревла в увесь голос.
 – Агу, агу, синочку!.. Чи ви бачите, що ви мені наробили! – злюче крикнула вона до панича. Він, теж лихий, підвівся з місця й мовчки вийшов.
 – Ну й бабище! – цідив він крізь зуби, підійшов до другої господи, знов напився води і знов зостановився на спочивок од далекої дороги. Невдоволений, з’очив він, що й у цій хаті немає вдома чоловіка, а є тільки жінка.
Не пересидів панич і двох хвилин, як побачив, що далі йому сидіти – невидержка: геть по всій хаті чути було якийсь гнилий сморід, що його не міг витримати делікатний Олесів ніс.
 – Що це в вас смердить отакечки? – запитав він суворо бабу.
 – В мені нічого не смердить, – зовсім неприхильно одказала бабка гостеві.
 – Ну, в хаті! – ще строгіше провадив той.
 – їв хаті не смердить нічогісінько, а тільки “душить кожухами: мій чоловік гарбар, – так само, як і передше, неласкаво дала відповідь вона. Олесь обдививсь і, справді, побачив у кутку купу дрібної порохні-дубила.
 – Ай-яй-яй! – докірливо хитнув він головою. – Чому ж ви цього не виносите з хати?! Тадже це шкідлива річ задля здоров’я! Мікроби заплоджуються, – докторально почав він. – Ну, навіщо ви держите цей дуб у жиллі?
 – А на те, щоб ви спитали, – одрізала хазяйка.
 – Та ж сором на це дивитися!
 – Якщо вам соромно, то закрийтесь, – сердито казала баба. Панич, стиснувши пальцями ніс, вийшов із господи.
«Може, хоч у цій-о домівці знайду я чоловіка, а не жінку, – подумав він, простуючи до дальшої хати. – Т куди ті чоловіки позапроторювалися? На жнива, чи що? Бо проса ж іще не вижато... Жінки, мабуть, хату стережуть, а чоловіки жнуть? Гм! Тільки ж мені чогось здавалося, що жінки теж ходять жати... Ох, коли б чоловік був удома. Бо з бабами балакати – неможлива, либонь, річ...»
Собака на припоні заметалася в усі боки, побачивши чужу людину. Вийшла жінка з хати. Панич нічого не міг вигадати, опроче як знов попрохати води. Тільки ж вода ніяк у світі в пельку не лізла; набравши «животворної влаги» в рот, він ніяк не зважувався проковтнути її; нарешті, коли вже неодмінно було щось учинити, а виплюнути було ніяково, хлопець з надсадою, боячись, що далі-далі задушиться, глитнув той клятий ковток. Потім, як і в переднішій хаті, Олесь попрохав притулку, щоб спочити.
 – Тітко, хочете послухати Шевченка? – спитав він, витягаючи «Наймичку», що ще й досі нічого не вдіяла.
 – Ні, на що мені швець тепереньки? Улітку я раз у раз без чобіт ходю... А от хіба восени – ну, тоді справлю собі в городі нові... Та й на селі є в нас непогані шевці... 
«Боже, боже! Яка пітьма, яка темнота, який морок, яка темрява!!» – подумно жахавсь молодий Присташ.
 – Ні, ви неправду кажете, тітко! Вам дуже потрібний швець: духовний! Вам дуже треба, щоб такий швець позалатував усеньке ваше узуття, ваші чоботи та постоли!.. Народе, народе!.. – віщо, натхненно, палаючи, хоч і сумним тоном, казав просвітитель-панич, ніби сам до себе; він і справді забув, що сидить у чужій хаті, перед незнайомою людиною.
 – Ій-богу і присяй богові, що не треба, – од-мовлялася тая, не дуже зрештою розчовпавши його мову.
Гість замисленим поглядом втупив очі в землю: в забороненій українській закордонній часописі він прочитав, що в народі є безліч переказів за «батька Тараса», а в дійсності воно виходить он як! Незвісно яким способом ця думка миттю перенесла його до другої: він згадав, як учора він ледве не заплакав, граючи на фортепіані кантату «Б’ють пороги»... Ще й досі бринить в його вухах мелодія:
Нема Січі, нема й того,
Хто всім верховодив...
Тим часом молодиця з непевністю позирала на нього:
 – А я перво була гадала, що ти школяр, – забалакала вона, перериваючи мовчання.
 – Ні, я не школяр, – невважливо одмовив Олесь, обгорнутий своїми гадками, але все-таки гаразд пам’ятаючи, що він уже студент університету, а не якийсь там школяр.
 – Та вже ж я й сама бачу теперечки: адже ти швець? Тільки щось дуже молодий та з книжками, через те я...
 – Хто? Я швець?! – голосом огиди скрикнув панич і з обурення навіть підвівся з лави. Назва «швець» його образила, бо російське «сапожник» він звик уважати за дуже ганебну лайку.
Хазяйка з перестрахом подивилася на нього і, про всякий случай, одсахнулася на ступінь далі.
Що було б потім, не звісно, бо заразісінько вперлися в хату дві давніші жінки та троє дужинів-мужиків, та ще синаш першої молодиці, яку був одвідав Олесь. Саме отой хлопчик і завбачив, що наш панич мотлається з хати до хати, та й переказав своїй матері, а тая покликала людей на підмогу.
Подивившись на них, молодий студент зараз якось передчув душею, що це йому непереливки і не жарти. Він швидше сунув у кишеню «Наймичку» і подавсь до дверей. Чоловіки заступили йому вихід.
 – Пустіть мене! – володарським тоном вдавсь він до них.
 – А заськи! – обізвався один.
 – Кажу вам, пустіть! Проступіться! Чи вам позакладало? – говорив Олесь уже нетерпляче.
 – Не позакладало, не позакладало, чуємо!.. Але чуй і ти: якого гаспида ти вештаєшся по хатах?
Панич, замість одвічання, згорда подививсь на того, хто казав, і здвигнув плечима. 
 – А вже ж нічого іншого, – заверещала перша жінка, – опроче як щоб злодійкувати. Тадже ж ви знаєте, що аби я позирнула на чиюсь пику – зараз упізнаю, хто яка людина. Ледве цей увійшов, зараз я й подумала: «Ой, та який же з нього злодюга!!» Коли це – іду до комори, а він шусть за мною...
 – Та вже ж, запевне, запевне! – загомоніли всі хором. – Якби що не злодіяка, то чого б мотавсь по чужих хатах?..
 – Ану, ке сюди все, що понакрадав, – самовпевне-ним, рішучим тоном вимовив один з-поміж гурту, простягаючи свою руку.
Олесь знов сунувсь до дверей.
 – Пустіте меня, нако.нєц, чорт возьмі!! Со мной шуток нельзя допускать! Я нам не ваш брат – пора прекратіть ету комедію! – сердито крикнув він, червоний з гніву.
 – Та так, так! Московський шахрай – зараз видко! Ану-м, трусити його.
Олесь іще гірше напудривсь і ніби хотів повбивати всіх поглядом величної погорди.
 – Не настовбурчуй чуба, бо почубеньків дамо! – казали суворі хлопи. І, невважаючи на паничеві крики, вони заходилися робити трус: вивертали його кишені, лапали в пазусі.
 – Ой, кумо, – бідкалася та жінка, що до неї найпершої зайшов Олесь, – дивіться, який теперечки світ настав! Далі-далі вже й колискова дитина шахруватиме. Хоч зараз анцихрист приходь!
 – Таки так: тільки анцихристові тепер і приходити, а Христа, якби прийшов, люди були б знов розп’яли, – одвітувала кума.
 – Ото щира правда: розп’яли 61 А коли б не розп’яли, то хоч добре побили б... Авжеж, причепився б інший до нього: «А чому ти, сякий-такий сину, мені щастя-талану не даєш?!» – та й набив би його гаразд.
 – Христа!!! – уболівала слухачка. На очах їй сльози закрутилися.
 – Христа, Христа! Ох, натовкмачив би сірому той нечистивець!.. Ох-ох-ох!..
 – Виходьте, жінки, в сіни, – почувся їм наказ: ми його роздягнемо: видюще діло, що він усе сховав десь на тілі.
Жінки повиходили. Олесь бурхавсь та горлав; чоловіки в три руки тримали його та й роздягли. Хоч він боронився, скільки було моці, і навіть дуже боляче вкусив був одного з^а руку, але дістав тільки обіцяних почубеньків та запотилишників, а нічого не вдіяв. З нього поскидали навіть чоботи, шукаючи захованої крадіжки. Нарешті звеліли йому одягтися. Скоро він одівся, в хату цібнули цікаві жінки, що геть усе підгледжували крізь дверну щілину.
 – Ну, що ж, що ж теперечки буде? – дріботіли вони.
 – А кат його зна! Бачите, що нічого краденого не здибали... опроче хіба хустки... Тільки ж, коли вона й крадена, то, певне, що не на селі... А от на шиї мотузочок, а на нім мішечок із пасмом волосся.
Присташенко із сумом бачив, як теє святе волосся, дане на незабудь, порозліталося по хаті; але «не до поросят, коли свиню смалять».
 – Та хто ж він сам? – почувся запит.
 – Він мені казав, що швець!..
 – А мені, що наш братчик-мугир!..
 – А мене лаяв, мов справедливий пан!.. – тарахкотіли пащикухи.
 – Скидається на писарчука, – сказав один з дядьків.
 – Хто ти такий? – спитали нарешті в Олеся.
Хоч тому аж гвалт хотілося вилаяти «мерзенних мугирів» не то двома мовами (як пророкував отець Кирило), а навіть десятьма, але він мовчав; диким поглядом він дивився на долівку і, здавалося, нічогісінько не розумів.
 – А знаєте, в нього не всі вдома! – вирішив хтось.
 – Та це дурний! – додав другий.
 – Справді, справді це божевільний!! – мов цаплена, задрентіла перша жінка, силкуючись перекричати усіх. – Ви вже знаєте, на кого я подивлюсь – одразу пізнаю, що воно таке. Так і на цього – глянула та й думаю собі: «Лишенько ж моє! Певне, це або злодіяка, або божевільний!..» Вірте мені: якщо він не зовсім самошедший, то хоч присуствуватий!..
Зганьблений, зневажений, дрижачи з безсилого злування, Олесь своїм виглядом таки скидався на причинного.
 – Божевільний?!! – мов ошпарений, заревів той, що його Олесь укусив. – А він мене покусав!.. Що ж тепер?! До фершала бігти, щоб рану припік, чи як?! Адже ж божевільний – усе однако, що скажений?!
 – Воно ніби й так, але ти ще не лякайся заздалегідь: може, з нього тільки придуркуватий, – потішали його.
 – Ні, ні, я вже бачу, що він божевільний настоящо!.. А, невіро! Через тебе тепер я казитися маю?! – лютуючи, кинувсь він на студента і, давши йому доброго стусана в бік, виштурхнув за двері.
 – Мужикі ви подлиє! Хахли ви безмозглиє! – вибухнув на дворі Олесь. – Ах ви, хахли-мазепи!.. Хамское отродье!
 – Постій-но, не лаятимешся ти мені! – сказав один із селян та й побіг спустити пса з припони.
Побачивши, що за ним думають зробити справжнє полювання з нагінкою, Олесь загодя кинувсь навтіки й вибіг поза царину, на Брокен. Собака,, що грав, очевидячки, ролю якогось гірського страшила, наздогнав утікача та й дуже боляче вкусив. Тільки скиненим із себе ремінцем Олесь ледве-ледве одбив страшище.
V
З зовсім інакшим настроєм духа супроти того, з яким вийшов з дому, брів Олесь додому. Дуже довго він кляв мужиків в батька, в матір.
Але дедалі довга дорога та холодне вечірнє повітря прохолоджували його й гамували. Потроху він звернув до інакших думок. Розміркувавши гаразд, він уже знайшов, що в усенькій події треба винуватити нікого більше, як жінок, а чоловіки, сказать правду, геть невинні. Внаслідок чого Олесь прийшов до двох постанов: одно, що взагалі не варто женитися («О! Як*мій ум розуміє тепер тебе, Толстой!» – додав собі він), а друге – що ніякісінької т. зв. ідеальної жіноччини не буде в його романі. «Не дурно ж і народний розум зложив стільки прислів’їв за жінок!» – злісно воркотів він під ніс.
Правду кажучи, вгамувало Олеся і приневолило простити мужикам образу ніщо інше, як згадка про задуманий роман: важко було залишити мрію, як ото ймення Присташеве ясно заблищить над усіма українськими письменниками, що зовсім занедбали романтичність. Тепер він уп’ять почав обдумувати перший розділ роману, що мав носити епіграф «Обніміте, брати мої, найменшого брата» і починатися описом сільської хатини. Теє описання теперечки давалося «старшому братові» аж надто легко: вже ж бо особистим досвідом (хоч, правда, ціною приниження, двох стусанів і цькування собаками) він мав змогу довідатися, де власне лежить печать кацапського пригноблення. І знов йому гарно зробилося на душі – його обгорнула, як мовляє Щедрін, «атласи-стость сердечная».
Надворі було зовсім темно: під десяту годину. До міста ще лишалося дві верстви. Олесь оглядівсь навкруги і побачив, що не дуже далеко од шляху щось меркотить.
«А, там, либонь, баштан!» – догадавсь він, і образ Радюка, що читає Шевченка в курені дідусеві-баштанникові, повстав у його голові. «Жінок там, у курені, вже ж, мабуть, що немає», – додав собі він і, підбадьорившись, попростував на світло того полум’я. Олесь був доволі короткозорий; до того ж, навчений перебутим досвідом, він опасувався собак, і через те йшов дуже поволі та обачно. Справді, жодна собака його не вчула.
Ось він близісінько коло куреня. «Що це? – думає він. – Багаття жевріє, а ночувак не видко!» Не довго гадаючи, він схилився навколюшки та й поліз у курінь, щоб «оглядіти ситуацію» або там дочекатись, поки поприходять хазяї. На дорозі перед ним лежала якась купа. Олесь низенько зігнувся, придивився впоночі своїми низькозорими очима, потім полапав цю темну масу руками.
 – Ай!! – скрикнув він, як стій здобувши вдар од ноги попід бороду й прикусивши кінчик язика.
 – Калавур! – загорлав спросоння чоловік, що був любісінько спав у курені, а тепер прокинувсь од паничевого мацання.
Олесь з острахом виліз із куреня, але не встиг і схаменутися, як зачув злюче гавкання собаки і якийсь молодий голос, начебто десь поблизу:
 – Що там? Злодій? Га?.. А держіть! Держіть! Хапайте його!
 – Хапайте! Хапайте! – гукнув басом і той, що був у курені. – Це той самий злодюжка, що вчора викрав баштанину з куреня! – І от переляканий панич побачив, як тая постать висувається та простягається до нього.
З усієї сили кинувсь він навтікача. Одчай надавав йому крила. Баштанні ночуваки змушені були вже пристати, і тільки собака ще гнавсь. Але лиха доля немов поглузувати захотіла! По дорозі стояла калюжа. Олесь, що мчався куди глядя, з усього розгону влетів у неї, зачепив ногою за щось та й гепнув обличчям у болото. Собака спобіг, його та й учепився зубами; миттю наспіли обидва баштанники.
 – Маєш, як ходити красти чужу бащтанину! – примовляв, досита годуючи його буханцями, один.
 – Думав, що, як вчора, не спіймуть! – казав другий, щедро вгощаючи товчениками, себто лупцюючи панича на всі боки.
 – Хоч би бога стидався! – всовіщував перший.
 – Од людей переховаєшся, а од бога – ні. Він скрізь тебе покарає, – моралізував другий, заразом досадно доводячи, що й од людей не раз у раз переховаєшся.
 – Разбой! – кричав панич. – Спасіте от разбойніков! Але даремне: ніхто не приходив. Мужики донесхочу могли викликати в нім докори совісті, вживаючи на ту спасенну ціль усяких способів: і моральних і чисто емпіричних.
 – Оце тобі гірки, гемонський сину! Оце тобі гірки! Зарікайся наперед красти, – приказували вони обидва. Нарешті, наділивши «злодієві» останнього стусана, вони штурнули його в калюжу й одійшли.
Зоставлений сам, Олесь підвівсь. Ну, й лаявся ж він! Лаявся на всі заставки, лаявся як тільки тямив найкраще, лаявся в смак (NB – і пересвідчився, що московські лайки найхльосткіші і найшвидше дають полегкість). Далі він поплентавсь додому.
Змучений, знесилений, вступив він до своєї кімнати, запалив сірника й засвітив лампу. Перше, що кинулося йому на очі, була галицька «русько-українська» часопись, що ще з обіду лежала на канапці.
 – Проч! – розлютовано засичав молодик. – Проч хахлацкій журналішка! Кнута, кнута на етіх хахлов нужно, кнута і больше нічего!..
З цією мовою він швиргонув бідолашну патріотичну часопись ген попід канапу.
VI
Другої днини Олесь походжав, дуже заклопотаний, ‘ по своїй світлиці.
 – Однак же що робити? Українофільство, як я бачу, задля мене неможлива річ, бо я вже не маю ілюзій і не-навидю той каторжний народ, тих хлопів, дикарів. Поляки дуже до ладу звуть їх bydło... А стати кацапом?.. Тьху! Та я ж і кацапів ненавидю, татарву отую!..
Він сердито думав та думав.
 – А пісні українські все-таки гарні... і мова – солодша от італьянської, – промовив собі він, зупинившись на місці на хвилинку.
Підвівши очі, студент побачив свою постать у дзеркалі. В людській психології дзеркало грає не останню роль.
Не раз, бува, з’очить людина самого себе – та й зміниться: був веселий – разом споважніє, був сумний – розвіється. Зирнувши в дзеркало, Олесь придивився до себе та й осміхнувсь:
«Коли я замислений, тоді я дуже інтересний, щоб не сказати просто «вродливий», – майнула йому гадка. Він самовдоволений осміхнувся знов та й пішов уп’ять машерувати по кімнаті, пораючись із своїм Гамлетовим питанням.
Видко, що дума Олесева прояснішала, бо незабаром він знов зупинивсь і радісно скрикнув:
 – Геврика!
Потім молодик прожогом кинувсь попід канапку, витяг часопись і взяв розгинати зібгані картки.
«Справді, чого це я сьогодні був став таким легкодухом! Гай-гай!.. До нинішнього дня на моїх очах була полуда, і тую полуду я був сам собі напускав. Таки бо так: хіба ж суспільність, у широкім, розлогім розумінні того слова, складається тільки з... тьху!., з мужиків?! Хіба вона існує тільки задля мужиків?! Тадже ж неодмінно повинні мати право жити і другі верстви, сёбто інтелігенція. А що ж є інтелігенція по своїй суті, як не дворянство, шляхта?...
Я інтелігент, а по нації я вкраїнець – очевидячки, я повинен любити рідну мову. Очевидячки!.. Але до чого ж тут мужики? Навіщо тут мужики? Хай собі, хто хоче, пнеться витворяти мужицьку державу, а я не буду: треба бути реалістом, а не божевільним фантастом. А мою неньку Вкраїну я кохатиму палкіше од усіх».
На лиці в Олеся сяяла глибока радість; він навіть щиро перехрестився. «Насилу я розчовпав, яка мета мого життя!» – подумав він.
 – Краю мій рідний! Краю мій коханий!! – палко, нервово зашепотів парубок. – Українонько моя! Як я тебе люблю!.. – і він весело та бадьоро засвистав:
Ще не вмерла Україна... 
У Москві. 31 марта 1890
