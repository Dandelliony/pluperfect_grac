
Хафіз (бл. 1300 – 1389)
I
Хафіз – поет троянд та соловейків у Шіразі. Життєписних звісток про нього обмаль.
Хафіз, або ж Гафіз , – славний і, мабуть, чи не най-славніший перський суфійський поет-лірик (бл 1300 – 1389), що Гете через свій «Westöstlicher Diwan» широке спопуляризував його в європейському письменстві. І народивсь, і жив, і помер Хафіз у південній Персії, в рідному місті славного Сааді, в Шіразі – місті, яке за молодечих поетових років перебувало під владою монголів або, точніш, їхніх намісників-інджуїдів (безперечних персів, як бачиться) , а за підстарюватих поетових літ дісталося воно (1353) од ослаблих персів-інджуїдів під владу другої південноперської династії – Музаффари дів (1314 – 1393). Поет геть увесь ізвязаний із Шіразом, та й він надто рідко кидав своє місто, що в його поезії малюється наче рай на землі: скрізь рожеві квітники, скрізь співають соловейки; річка Рукнабад із своїми надбережними краєвидами – сама принада-втіха; повітря – сцілюше; все кличе людину до насолоди, а надто серед весняного розквіту. І серед того шіразького раю почуває себе невилучним членом він сам, солодкий співець того раю Хафіз, «любий серцям значних людей і славнозвісний серед простого люду», «мекбул-і діл-і хевас о мешхур-і евам», як висловлюється він про себе в одному четверостишии (№ 663).
Поетове ім’я було направду не Хафіз, а Шамседдін Мухаммед , або з первопочатку попросту Мухаммед, бо й ім’я «Шамс-ед-дін» («сонце віри») – це є лиш пізніша почесна назва, що здобув її Хафіз уже за достиглих років, як був з нього поважний суфійський шейх. А прозвання «хафіз», яке густо-часто носять і чимало інших перських і взагалі мусульманських письменників, визнача «охоронець»; так величають людей, котрі знають цілісінький Коран напам’ять, іноді навіть не розбираючи арабського тексту (на Сході, при системі школярського задовбування, це явище не нечасте). А вже ж наш поет знав Коран не попросту напам’ять, ба й тямив його витолковувати, бо – це видко навіть із віршів – завчив арабську філологію грунтовно; декотрі поезії він так і писав арабською мовою, не перською. Та здається, що й освіту він будь-що-будь здобув неабияку, хоч навряд чи був він роду високого та знатного, наскільки ми маємо про це даних .
З точністю ми не знаємо року, коли Хафіз народивсь на світ.
Як перейшли його літа дитячі та парубочі? Чи з парубочих літ узяв він писати свої еротичні та вакхічні газелі, що заробили йому ще одно прозвання «Шекярлеб», тобто «сахароустий»? Нічогісінько про це наші скупі джерела нам не кажуть, і ми можемо хіба здогадуватися, що людина, яка потім тямила з неп ід робленою, так і скажемо Хафізовою правдивістю висловити і лігідний любовний ліризм, і блискучу гедоніку в своїх писаннях, повинна була сама колись особисто перебути хоч би почасти все те, про що з картинною вимовністю тямила писати, і що – очевидячки – молоді Хафізові літа зовсім не були святі, а були якнайлюдськіші, з людськими парубочими гріха-ми-провинами та поривами. Хочеться через те вірити навіть пізньому анекдотові, який заховавсь на Кавказі, – анекдотові, що Хафіз за хлоп’ячих літ мав служити за парубчака-побігуна в пекаря , себто серед обстанови світської, з як не можна більше світськими інтересами та спокусами. Коли наш здогад про світську Хафізову юність правдивий, то не важко буде зміркувати, що коли потім Хафіз оддавсь суфійському містицизмові й аскетизмові та й писав алегоричні вірші в термінах еротики, та коли він у містичному дусі Санаї та інших суфійсько-дервішських шейхів оспівував почуттєвими образами любов до божества і оп’яніння благодаттю божественною, то черпати художні образи та яркії барви міг він із таких вражень, які сам дійсно був колись пережив. Лиш тому могли його поезії вийти такими реальними.
З одного Хафізового вірша (№ 383) ми виразно знаємо, що іще 1326 року не був з нього суфійський послушник . Може бути, ще за 1330-х років провадив він життя цілком світське.
На жаль, здогади наші так і залишаються поки що здогадами. Звістки про життя цього співця-гедоніка взагалі дуже не рясні. Головні його біографи писали тоді, як уже літ сто збігло після поетової смерті, а саме Джамі (1478), Доулат-шах (бл. 1487) та їній молодший сучасник Хон-дамір. З-поміж них Джамі, спеціаліст з історії суфіїв, просто заявля, що він не віда, чиїм послушником був Хафіз, отже, й до якого дервішського ордену він належав. Отакі бідні були вже й за Джамієвих часів біографічні звістки за Хафіза! А те, що подає найдоклад-ніший із поміж Хафізових біографів Доулат-шах, з-поза накопичених розволіклих, пишнобундючних висловів нужденно зводиться до того, що, мовляли, Хафіз жив собі тихенько й небагато, по-дервішському, або, як каже Доулат-шах, з доброї своєї волі годувався в рідному Шіразі шматком черствого хліба. І не можна вияснити, чи про старече Хафізове життя кажуть біографи, малюючи Хафіза як убогого дервіша-аскета, чи, може, вони мають на думці і ранні, юно-парубочі літа його . Знов же й самі поезії, які дали славу Хафізові і які він міг складати за будь-яких, дуже неоднакових, періодів свого життя, всі вони поспіль еротичного характеру, і встановлювати на підставі їхнього тону поетові літа, себто й його життєпис – це буде завдання аж надто невдячне. Тільки в тих віршах, де Хафіз удається до відомих, засвідчених історичних осіб, він через те саме дає нам деякі виразні біографічні дати про себе. При тому треба, звичайно, з безпощадною критикою ставитися до відповідних пояснень пізніх коментаторів, особливо ж турка Суді XVI в., що своїм монструозним історичним неуцтвом украй заплутав Хафізову біографію.
II
Шіраз за Хафізових молодечих літ, описаний у подорожі арабаібн-Баттути (1327 та 1347). Тодішня шіразька династія монгольських намісників-інджуїдів (до 1353). Як ставилися Тнджуїди до Хафіза?
Зріс Хафіз під тую епоху, коли монгольська держава Хулагідів, нащадків Чингісхана, вже потроху була розпадалася, і хоч верховно скрізь панували ще монголи, га намісники ставали самостійними.
В Шіразі та в інших містах Фарса закріпився був на якийсь час (на всеньку 1-у половину XIV в.) рід Інджу. Слово «інджу» визнача: «управитель володаревих маєтків». Таке прізвище здобув Махмуд, що Хулагіди поставили його на намісника в Шіразі, а він заснував тут самостійну династію, яка перебула в Шіразі аж до 1353 року. Як бачиться, Інджу був сам не монгол, а дуже культурний перс, нащадок доброго арабо-перського роду, з літературними перськими традиціями . І всенька його династія визначалася своїм меценатським напрямом, гуртуючи круг свого князівського двору літературне коло з перських та персько-арабських письменників, – звичайно, що й поетів у тому числі. В династії Інджуїдів було всього четверо володарів:
Махмуд-шах Інджу . бл. 1318 – 1334 (бл. 717 – 734) 
ГІйяседдін Кей-Хосров 1334 – 1337 ( » 735 – 738)
Mac’уд-шах . . 1337 – 1339 ( » 738 – 740)
Абу-Ісхак..... 1341-1353 ( » 742 – 754) 
Найстаріші джерела для історії Інджуїдів отакі:
а) Подорожній ібн-Баттута (1327 та 1347), т. II, паризьке видання 1854, стор 63 – 72; т. IV (1858), стор. 310 – 311;
б) «Шіраз наме» – Історія Шіраза, що її довів до 1343 (744) року Ахмед-Заркуб Мо’ін Шіразький, частина І (Див. у Рійо опис перських рукописів Британського музею, т. І, 1879, стор. 204 – 205, і т. II, 1881, стор. 867, про Гійяседдіна Кей-Хосрова 1334 – 1337 pp.);
в) Мо’інеддін Йєздський: барвиста «Історія Музаффаридів» до 1366=767 р. (див. у Рійо опис перських рукописів Британського музею, т. І, стор. 168 – 169), що її спростив та доповнив 1420 (823) року Махмуд Кіні , а вставлено її в той спис XV віку «Таріх - и Гозіде», якого факсимільно видав Ед. Браун (Лейден% 1910, стор. 613 – 755) в «Gibb Memorial séries».
Частіш, одначе, притягаються до справи пізніші історики: Абдуррезак Самаркандський 1470 p., т. І, та Mірхонд (пом. 1498), тт. V – VI . Десь, певне, на них збудував і В. Бартольд свою замітку про Інджуїдів у додатку до перекладу «Мусульманських династій» Стенлі Лен-Пуля (СПб., 1899, стор. 301). В тій замітці В. Бартольд проминув Гійяседдіна Кей-Хосрова.
З-поміж інджуїдських володарів виразно згадуються в Хафізових поезіях, уславлені під своїми точними йменнями, – Мас’уд-шах (1337 – 1339) та, дуже рясно, – Абу-Ісхак (1341-1353) . Ім’я найпершого інджуїда, Махмуда-шаха, як неминучого об’єкта для похвал, ми в Хафіза виразно не знаходимо; можна б гадати, що поета тоді (бл. 1318 – 1334) ще й не допущено було до двірського кола: не досить іще, мовляли, він уславився, не належну ще склали ціну молодому його талантові. Тільки ж і цього не можна твердити категорично, бо € газель (№ 406: 8), де ніби міститься, через гру словами, штучненький натяк і на Махмуда Інджу. А вже ж у № 279: 22, у касиді, заадресованій до Абу-Ісхака, згадується Абу-Ісхаків батько, тобто Махмуд-шах, начебто як живий іще. Виходить, що касиду свою звернув Хафіз до Абу-Ісхака ще перед його остаточним запануванням на престолі, вдався до нього попросту як до молодого княжича, що, очевидячки, уже й тоді мав у руках губернаторську силу; отже ж, добрі стосунки з інджуїдським двором міг Хафіз мати уже й за найпершого володаря інджуїдської династії.
Відомий подорожній марокканець ібн-Баттута переїхавсь по інджуїдських володіннях 1327 року, коли наш Хафіз мав літ під тридцятеро і коли, виходить, талант його повинен був уже сформуватися Про самого. Хафіза ібн-Баттута, щоправда, нічого не згадує в своїй подорожі. Він знає в Шіразі могилу шейха Сааді, атестує небіжчика Сааді як визначного перського поета, а про живого Хафіза нічого не каже. Та в ібн-Баттути настільки цікавий опис інджуїдських володінь, де проживав поет і де виспів його талант, що не завадить зробити з ібн-Баттутиної подорожі декотрі виписки.
«Місто Шіраз, – каже ібн-Баттута, вперше приїхавши туди 1327 р., – збудувалося грунтовно та й розкинулося на значній простороні. Це місто славнозвісне, що має велику вагу поміж іншими містами на світі. В Шіразі є багато гарних садів та річок, які виходять ген далеко поза міські межі. Є там чудові базари, видатні вулиці, густо залюднені квартали з неабиякими будинками. Впорядковано Шіраз напрочуд. Люди, що ведуть те чи інше певне ремесло, мають у Шіразі свої окремі базари, де не сидять всуміш з інакшими ремісниками. У шіразців вродливі обличчя, і вони чистенько вдягаються. По цілому Сході нема міста, яке своїми гарними торговими вулицями, приго-родними садами («бостанами»), річками і людською вродою настільки наближалося б до Дамаска, як Шіраз.
Місто розкинулося на рівнині. Його з усіх боків обгортають плодові сади («бостани»), а перерізають його п’ятеро річок, що поміж ними одна має назву Рукнабад. Вода рукнабадська – добра на смак, сильно холодна влітку, тепла взимку. Розпочинається річка Рукнабад з джерела, що вибіга з підніжжя однієї сусідньої гори, яка зветься Мала кріпость (Колей’е).
Найголовніша мечеть у Шіразі зветься «Стара мечеть» – «ель-Месджид ель-‘Етік». Своєю площею вона належить до якнайбільших мечетей, а своєю будовою – до якнайгарніших. Подвір’я її просторе і всеньке забруковано мармуром. Як настає літня спека, те мармурове подвір’я обмивають водою щоночі. Кожного вечора туди сходяться найпочесніші міщани та й одбувають молитву, яку годиться чинити перед заходом сонця і з надходом ночі. На північному боці тієї мечеті є брама, яка має назву Брама Хасанова . Виходить вона на «Базар для садовини» – один з найчудовіших базарів на світі. Я просто скажу: він переважає собою дамаський «Базар коло поштової брами».
(Стор. 54). «Шіразці – люди добрячі, побожні, з чистими звичаями, а надто жіноцтво. Шіразькі жінки носять пантофлі, а як куди виходять, то оповиваються запонами та затуляють обличчя серпанком, і нічого в них не видко знадвору . Вони люблять подавати милостину га чинити добрі діла. Варто зазначити, що понеділками, четвергами та п’ятницями тутешнє жіноцтво сходиться слухати проповідників у великій мечеті. Іноді їх збирається і тисяча, і дві тисячі. В руках вони держать віяла, і, щоб прохолодити себе од сильної спеки, вони обмахуються ними. В ніякісінькому іншому місті я ще не бачив такого великого гурту жіноцтва...». Далі ібн-Баттута наочними прикладами доводить, що шіразці раз у раз держать себе не шиїтами, а добрими суннітами, принаймні їхні шановні духовні представники , і що не так тому давно, як спробував був верховний монгольський володар Мухаммед Хадад-бенде (Олджайту, 1304 – 1316) запровадити в Шіразі шиїтство, то шіразькі шейхи поставилися до тієї спроби дуже неприхильно, а надто шіразький кадій Медждеддін Ісмаїл (пом. 1355), син Мухаммеда, внук Хадада, особа, що її надзвичайно поважали всі шіразці , в тому числі й сам султан Абу-Ісхак Інджу (1341 – 1353) . Ібн-Батутта дає далі характеристику султанові, отому, як нам відомо, Хафізовому покровителеві. Крізь пишні хвали висвічує чимало дечого й такого, що ніби й не йде володареві на честь.
(Стор. 63) «...Султаном Шіраза, як я туди приїхав, був достойний володар А б у - Ісхак, син Махмуда-шаха . Батько назвав його Абу-Ісхаком на честь святому шейхові Абу-Ісхакові Казерунському. Він – один з найкращих, яких я бачив, султанів: і своїм зовнішнім виглядом, і своєю поведінкою – людина благородної душі і прекрасних норовів. Він не гордий, тимчасом як його могутність – велика, царство – чимале, військо – понад’50.000 душ люду. Військо – частина з турків, частина з персів. Найближча й найтісніша підпора султана Абу-Ісхака – люди з Ісфа-хана. На шіразців він не вірить, він не бере їх до себе на службу і не наближає їх до себе. Нікому з них він не дозволя носити зброю, бо з них люди відважні, неприборкані і аж надто сміливі супроти своїх володарів. У кого з них і знайдеться в руках зброя, того карають. Бачив я одного разу, як джандари, себто поліціанти, захопив ній якогось чоловіка верьовкою за шию, волокли його до свого начальника-хакима. «Що воно за знак?» – спитавсь я, та й почув відповідь, що в ночі його застукано з луком у руці. Одно слово, султан утісняє шіразців та й дає перевагу ісфаханцям, бо шіразців боїться...». Утиски чинилися над шіразцями і в сфері грошових справ. Тільки ж у цьому ділі Абу-Ісхакінджу, як видно з ібн-Баттути, мав непоганих попередників, принаймні під час династичного intérim , коли його батька Махмуда Інджу змістив був монгольський уповноважений:
(Стор. 65). «Шіраз – одне з найдоходніших міст на світі. Хаджі Кивамеддін-тамгаджі, головний завідуватель податкових оплат , оповідав мені, що перед Абу-Ісхаком намісник монгольського верховного хана стягав із Шіраза по 10000 срібних динарів щоденно. Коли перекласти ці гроші на нашу золоту маг-рібську рахубу, то вийде 2.500 золотих динарів...». (Стор. 71). «Султан Абу-Ісхак задумав був збудувати палати з терасою, такою як у Хосроїв, та й загадав шіразцям, щоб вони заходилися копати фундамент. Кожен узявсь до роботи. Всі ремісничі цехи ішли навзаводи один перед одним у справі, і бажання переважити інших дійшло до того, що люди для перетягання землі робили шкуратяні коші, оббиті золототканим шовком. Такі самі розкішні робилися попони для в’ючаків та навішувані на них торби-бесаги. Декотрі шіразці казали зробити собі для праці срібні лопати, уряджували ілюмінацію з восковими свічками, вдягали, копаючи землю, найкращі свої вбрання, під-перезувалися шовковими фартухами. Султан додивлявся до їхніх робіт з одного дозорного місця. Мені довелося бачити це будування тоді, як воно вже звелося понад землею, так, локіт на троє. Відколи закладено було фундаменти, для міщан скасовано було будівельну повинність, і з’явилися найняті робочі люди, цілими тисячами. Чув я од міського правителя, що більшина міських податків іде на цю будову...». Деяку науку можна витягти й з того, що оповідає ібн-Баттута про релігійний настрій у Шіразі за молодих Хафізових літ:
(Стор. 77). «Кажучи про позначні пам’ятники в Шіразі, треба згадати священну гробницю Ахмеда ібн-Муси, п’ятого нащадка Алі, нехай буде над ним ласка господня. Ця могила має високу шану в шіразців, і в ній вони добачають своє благословення, од її благодаті сподіваються милостей господніх . Таш-хатуна, мати пануючого султана Абу-Ісхака, вибудувала коло святої гробниці велику школу-медресе та обитель, де подорожні знаходять чим підживитися. Коло усипальниці раз у раз голосно читають Коран тямущі коранські читачі, та й звичайно щопонеділка приходить сюди ввечері сама хатуна. На такий вечір збираються сюди кадії, законознавці-богослови та нащадки давньоісламських значних родів – «шеріфи». Отих останніх є в Шіразі більше, ніж десь на світі.
Чув я од свідків, гідних віри, що шеріфів у Шіразі, котрі здобувають платню, знайдеться понад 1400 душ, дорослих і малолітніх; їхній накиб (представник) – Азодедін Хусейні. Згуртувавшись коло священної гробниці та порозподілявши поміж собою листи з Корану, всі тії люди перечитують тут божу книгу аж до кінця, і поміж ними визначуються прегарні голоси читальників-професіоналів. Далі одбуваеться трапеза, подають страву, садовину, солодке («хельва»), а тоді, як люди поїдять, бува проповідь. І це все одбуваеться в часі між південною молитвою та вечірньою. Хатуна тим часом міститься в окремій горішній світлиці, що її заґратовані вікна виходять в мечеть. Наприкінці, коло гробничих дверей, наче коло брами царських палат, б’ють в барабани, грають на сопілки, сурмлять у сурми».
(Стор. 84). «...Є в Шіразі низка інших гробниць, і всі вони в середині міста, так само як і більшина могил самих міщан. Коли шіразцеві-хазяїнові помре син або дружина, хазяїн улаштовує для вмерлого усипальницю («тюрбе») в одній з хат свого дому та й хова його там. Він застелює тую кімнату матами та килимами, і ставить багацько свічок коло голови та ніг небіжчикових, і проробляє з тієї кімнати двері на вулицю та вікно з залізними гратами. На такі двері заходять до небіжчика читальники Корана та й читають святу книгу гарними голосами. В цілому всесвіті нема людей, щоб вони читали Коран кращими співучими голосами, ніж шіразці. Після похорону сім’яни дбають про усипальницю, застеляють її килимами, засвітлюють у ній лампади: небіжчик наче й не перестає жити з ними. Мені переказували, що для вмерлого готують і далі його щоденну пайку їжі та й роздають убогим на помин його душі». Про те, як ставляться шіразці до Корана, іде й далі мова у ібн-Баттути:
(Стор. 85). «Довелося мені якось перейти одним з базарів міста Шіраза, та й угледів я там мечеть, чепурненько збудовану, гарненько застелену килимами. В ній було бігацько списків Корана в шовкових шабатурках, і складено їх було на окремому кріслі. На північному боці мечеті побачив я келію з заґратованим вікном, що дивилося на базар. Там стояв шейх, прекрасний на постать, у гарній одежині. Перед ним лежав рукопис Корана і він його читав. Я вклонився шейхові та й підсів до нього. Він узяв мене розпитувати, чого я приїхав до Шіраза. Я все йому одповістив і, з свого боку, теж запитався, що то за мечеть. Як виявилося, заснував її він сам і наділив туди багаті вклади на читальників Корана та на інших людей, а келія, що я туди до нього зайшов на розмову, знаходиться на тому місці, де буде його могила, коли бог судить йому вмерти в цьому городі. Далі він одгорнув килим, що на ньому був сидів; під килимом була могила, ушита дерев’яними дошками». Бистроокий подорожній міг би був додати, що в шіразців XIV в. малися писані всезбірки з життєписами тих святих та вчених людей, котрих поховано в Шіразі . Коли вірити заголовкові однієї з таких праць, складеної в Шіразі за Хафізових часів: «Гезар мезар» – «Тисяча священних могил» (інакше «Гезар о йекь мезар» – «1001 священна могила»), то число шіразьких історично-славнозвісних небіжчиків рівне було з числом казкових ночей Шехерезади. Декілька мавзолеїв зазначуе й ібн-Баттута. Один – цікавіший од інших:
(Стор. 87). «...До пам’ятників, що порозкидалися попід Шіразом, належить могила благочестивого шейха, якого знають під ім’ям Сааді. Це був найвидатніший поет свого часу з тих, котрі писали перською мовою; іноді він виблискував писаннями і в мові арабській. Коло могили є обитель, що її збудував у цьому місті сам Сааді. Вона гарна; в її огорожі – добрий садок. Поставлено її коло верхів’я тієї чималої річки, що зветься Рукнабад. Шейх тамечки збудував на річці невеличкі мармурові водозбори, щоб прати білизну. Люди виходять із Шіраза, щоб одвідать цюю могилу, за одним ходом перуть свою одіж у річці, а тоді одходять. Так і я зробив коло шейхової могили, хай його бог милує!...»
Вищенаведені виписки із шіразьких враженнів ібн-Баттути 1327 – 1347 pp. з достатньою рельєфністю обмальовують нам Шіраз за молодих Хафізових часів. Найперше кидається навіч багатство й розкішність того міста і вся інша обстанова,що надить брати насолоду з життя, викликає безтурботне змагання carpere diem , збирати квітки швидкоминучого щастя. Стають аж надто зрозумілими Хафізові вірші:
Підчаший! подай сюди вина, скільки зосталося, бо і в раю ти не знайдеш 
Берегів річки Рукнабада та рожевих квітників Моселли 
Чому повний екстазу Хафіз любовно вдається й не до дами серця, а до чепурненького юнака-підчашого або чому він, приміром, радніше оспівує «срібні ноги» хлопчака-серцеграбіжника, ніж мініатюрну ніжку – речку якоїсь шіразької феї, відповідь на це почасти теж можна вичитати з ібн-Баттути: в Шіразі більше, ніж будь-де ра Сході, жінку одчужено було од чоловічого світу, і побачити ніжку або ручку принадливої шіразки, з голови до п’ят незграбно оповитої непроглядними покровами, була справа аж надто хитромудра. Хафізові земляки веселилися і без жіночого товариства. Коли жіночу вроду вони бачили незапнуту, так се хіба в туркень, бо тії, каже ібн-Баттута, своїх об-личчів не запинають. Про красу принадних шіразьких туркень Хафізова поезія не забуває .
Разом з тим із ібн-Баттутиних звісток виясняється, що й веселість у шіразців була не раз у раз певна. Над ними панує, може бути, більше-менше й непоганий правитель, тільки ж нелюбий для їхньої душі. Проміж ним та шіраз-цями – товста суцільна стіна недовіри. Задля своїх примх він ладен здирати по три шкури із щасливих шіразців, а вони раболіпно поспішаються вволяти капризну волю свого остогидлого пана. І чи не через те думка про тлінність усього світового була, як видко з ібн-Баттути, надто звичайна в шіразців, і релігійне піднесення – сильне? Свята книга пророка Мухаммеда – Коран, як зазначає ібн-Баттута, тішилася в Шіразі особливо високою шаною, а художнє її читанця старанно культивувалося так, як ніде. До речі сказати, цілком імовірна річ, що знати Коран увесь напам’ять, себто бути «хафізами», вважалося в шіразців за справу найзвичайнісіньку, щоденну, особливо серед хлопчаків з їхньою свіжою, принятливою пам’яттю. З інших джерел ми знаємо, що, як помирав вельможний шіразець, то над ним читали Коран аж десятеро хафізів .
З Хафізових поезій не можна зробити висновка, щоб він, отак як інші його земляки, мав підстави скаржитися на владу династії Інджуїдів. Навпаки, зовсім очевидна річ, що до Хафіза Інджуїди ставилися дуже добре. Вони, вкупі із своїми двірськими вельможами, являлися для нього джерелом натхнення. Зосібна великодушним покровителем Хафізовим був вищезгаданий останній представник династії Інджуїдів Абу - Ісхак (1341 – 1353; уб. 1356). До нього, ще перед його остаточним запануванням, зверта Хафіз дуже довгу свою газель, яка може швидше зватися «касида» і тоном своїм і довжиною ; вже й вона містить у собі похвали для Абу-Ісхака, як бачиться, геть щирі. Та й пізніш, як Абу-Ісхака з його династією вже й на світі не було, а панували інші володарі, їхній хвалій Хафіз уважав ті часи, коли правував інджуїд Абу-Ісхак, за найславнішу добу в житті м. Шіраза .
Куди, куди поділось те прихилля, 
Що панувало у його гурті! – 
тоскно згадував поет ще в іншій поезії (№ 174).
III
Літературний шіразький гурт в Інджуїдів, бл[изько] полов[ини] XIV в., де розцвів і виспів поетичний Хафізів талант.
Хафізова елегія № 579 про безповоротно минулі щасливі дні інджуїдського Шіраза настільки може навчити і про біографію і про історію світогляду самого поета, що не завадить навести тую поезію цілу:
Як султанував володар шейх Абу-Ісхак,
П’ятьма чудесними мужами процвітала Фарська держава.
Перший – то такий володар, як Абу-Ісхак [1341 – 1353; уб. 1356) , доброчинець країни, 
Що й сам любив жити, і іншим давав тішитися життям. 
Другий – то був наставник ісламу шейх (Ісмаїл) Медждеддіі (ум. 1355), 
Що кращого [верховного] кадія, ніж він, не затямить небо .
Третій – нащадок праведників, [сановний] шейх Емінеддін [Джегромійський], 
Що його вдатна прониклива пильність розплутувала заплутані справи . 
Четвертий – цар царів мудрості Азодедді н [Іджі, – пом. 1355], що з-поміж своїх писаннів
Присвятив володареві початок праці «Стадії метафізичного пізнання» .
П’ятий – така великодушна людина, як [везір] Хадджі Кива-меєддін [Хасан, пом. 1353], що серцем був багате море,
Що позискав на світі добру славу своєю щедрістю та справедливістю . Вони не залишили таких, як вони, – та й одійшлиі. 
Всесильний, всеславний господні помилуй геть усіх їх!
Хоч згаданих осіб вихваляє Хафіз об’єктивно, як загальних доброчинців для цілої шіразької держави, та з елегічно-вдячного поетового тону дуже неважко поміж рядками вгадати, що вони й суб’єктивно були дорогими для його душі, як його високі приятелі, незабутні цінителі художнього його таланту. І справді, з інших Хафізових поезій ми бачимо, що Хафіз був-таки близькою людиною султанові Абу-Ісхакові та двом його везірам – щедрому добродійникові Кивамеддінові Хасанові та не менше певному покровителеві Емінеддінові, а окрім того – близький був ще й до інших вельмож інджуїд-ської династії. (От чудову, яскраву весняну газель № 121 присвячено везірові Імадеддінові Махмудов і, що 1354 року самовідречено зорганізував грізний опір Музаффаридам, які вигнали Абу-Ісхака з Шіраза) . Почувається, що Хафіз в інджуїдської династії був не продажний, облесливий хлібоїд, а своя щиро вірна людина.
Не менше характеристична тая теплота, з якою Хафіз, згадуючи султана-інджуїда та везірів, щиро згадує теж двох учених і мудрих людей інджуїдської доби: богослова та арабіста св. Медждеддіна Ісмаїла і філософа-містика Азодеддіна Ідж і (він-таки й арабський філолог). А вже ж їхнє релігійне визнання було не таке, як Хафізове.
Із Хафіза був шиїт, виразнісінький шиїт. Вистачило б зазначити газель «Тали4 егяр медед конед... бе кяф», де Хафіз має за найвищу святиню могилу імама Алі в Неджефі (№ 349). Щоб Хафіз був їздив на прощу до звичайної святині Мекки, цього не видно ані з його життєпису, ані з його писань; але що він цілою душею переймає настрій того шиїта, що їде до Кербели, до могили імама Хусейна, це видко з № 15. Титул хаджі, яким величає себе Хафіз у № 663, стосується, очевидячки, до Хафізової прощі саме в Кербелу. Типово шиїтське рубаї № 617 – з благанням до імама Алі. В шиїтському № 380-ому редакція сунніта Суді XVI в. затерла вірш 10-й; тільки ж того вірша, в незміненому яскраво шиїтському його вигляді, можна прочитати, напр., у «Меджаліс аль-му’мінін» 1585 р. Нарешті, є фанатично шиїтська, аж грубо нетерпима супроти всіх нешиїтів Хафізова газель, що її надписано на його гробниці в Шіразі .
Тим часом оті два вчені шіразці, св. Медждеддін та філософ Іджі, були мало того, що сунніти, ба ще й рішучі вороги шиїтству: один, – правда, це було ще за дитячих Хафізових літ, – завзято боровсь проти хансько-монгольської спроби 1310 р. запровадити шиїтство в Шіразі як офіційне визнання , а другий писав проти шиїтства полемічні трактати . Попри все те, шиїт Хафіз (навіть із короткої елегії № 579 це видко) залюбки тиснувся до них, як до шановних учителів, бажаючи просвітитися в «царів знаття». Можлива річ, що спільні містичні тенденції згладжували віросповідну неоднаковість поміж нешиїтами-вчителями та їхнім шиїтом-учеником.
Всебічним їхнім учеником Хафіз, щоправда, не виявив себе. Бо от з певністю можна сказати, що окрім містицизма, тонкі правниче-богословські та лінгвістично-філологічні знання, яких набравсь молодий поет от цих шіразьких світил, знайшли в його натурі більше підхожий для себе грунт, ніж філософія Арістотеля та Платона, що саме й дорога була Іджіеві в своїх тонкощах. Хафіз аж до кінця свого життя заховав нахил працювати над коранотолков-ною всезбіркою «Кяшшаф» Замахшарі (1074 – 1143), не переставав виявляти охоту до схоластичних «Маталі» шіразця Бейдаві (пом. бл. 1286), до філологічних енциклопедій «Міфтах»Саккакі (пом. 1230), що його коментував Іджі, та «Міс-бах» хівінцяМутарразі (1143 – 1213) , – а тим часом у царині класичної грецької філософії Хафіз любісінько примудрю-вався плутати високого ідеаліста Платона з грубим циніком Діогеном та й, ничтожесумняшеся, запевнював у своїх газелях, що любе для нього вино живе в бочці, «наче Платон», і через те могтиме викрити людині всі таємниці найвищої мудрості (№306). Видко, що і Платон і Діоген залишилися відомі Хафізові з самісінької чутки, не більше.
При дворі султана Абу-Ісхака, ба ще й передше, повинен був Хафіз у своєму рідному місті зустрічати довгу низку ще інших шіразьких письменників, чи були то сухо-вчені богослови, чи художні поети; і вони, бувши його знайомими, теж не могли не залишити певного впливу на його спосіб думання, на його розвиток розумовий і, зосібна, літературний.
Про марність сього світу дуже вимовно могли навчати Хафіза ті побожні суфійські улеми, які являлися й істориками шіразького некрополя, зосібна шейх Неджмеддін Махмуд (пом. 740=1339), автор арабської житійної все-збірки про похованих у Шіразі славнозвісних людей, – всезбірки, що потім відома сталася в перській переробці його сина під трагічно-принадливим заголовком: «Т и -сяча й одна свята могила» . І переконання про марність світу, і разом з тим гордовиту патріотичну любов до Шіразу з його славним минулим міг навіяти внук Заркуба Шіразького шейх Моін-А хмед-Заркуб, що напрацювавсь десять літ (1333 – 1343), зводячи до купи в один кодекс історію свого рідного міста – «Шіраз-наме», бажаючи нею фактично довести пихатим, зарозумілим багдадцям, наскільки справедливі його вірші, писані на честь Шіразові та його славнозамітним водам річки Рукнабада. Вірші Ахмеда-Заркуба – передвістка або pendant до Хафізових художніх співів про той самий чудовий Шіраз з Рукнабадом. Так само як Хафіз, автор «Шіраз-наме» глибоко був відданий султанові-інджуїдові Абу-Ісхакові, та й, швидше, ніж перебігло якесь трьохліття, відколи остаточно запанував Абу-Ісхак у Шіразі, Ахмед-Заркуб уже встиг скласти двохтомову історію його панування .
Автор «Книги Шіраза», як бачимо, писав і вірші, і тим уже трохи тісніш наближавсь до людей однакової категорії з Хафізом, себто до поетів. Та славний був Шіраз і найсправжнішими поетами.
Один з-поміж них, професією властиво лікар («табіб»), був, мабуть, чи не однолітком Хафізовим; це Джалаледдін Ахмед, якого звичайно звуть Джалал Табіб (пом. старий 795=1393 p.). Поезії писати почав він передше, ніж запанував Абу-Ісхак у Шіразі: Джалалева романтична поема «Гул у Науруз» (1333=734 р.) – трагічна повість про римську царівну Троянду та про хорасанського царенка Нововесняного – має на собі присвяту ще Гійясед-дінові Кейхосровові Інджу, що правив у Шіразі з 1334 до 1337 р. З Джалала Табіба був і лірик, – те, чим він наближавсь до Хафіза. Окрім того, одна парость письменницької праці Джалала Табіба могла для його початкую-чого однолітка Хафіза бути дуже не зайвою: трактат про правила віршової просодії, перської та арабської . Поміж двірськими поетами Абу-Ісхака, що гуртувалися і коло самого мецената і коло його везірів, заслуженим старцем був Хаджу Кирманський (1282 – 1352), який прибув до Шіраза довікувати свій старечий вік незабаром-таки після того, як там зовсім запанував Абу-Ісхак, та й підніс новому панові свою романтичну поему «Гул у Науруз» (1341) – на ту саму тему, що і в Джалала Табіба. Була це в Хаджу Кирманського одна з п’ятьох поем його «П’ятериці», цикла, складеного в стилі класиків романтики – Нізамі (пом. 1203) та новішого – Хосрова Делійського (1253 – 1325). Старенький Хаджу, як бачиться, мав певну силу над молодшим од нього Хафі-зом. В одній газелі (№ 294), що зачіпає іще живого Хаджу (той помер 1352 р.), Хафіз, із тим поетичним нахабством, яке тоді загальне практикувалося та й цілком дозволялося, заявляє задля свого самопрославления, що він своїми поезіями швидше притягне слухачів, ніж Хаджу Кирманський та Сальман Саваджі . Сальмана Саваджі, або Савейського, (1291 – 1377) Хафіз навряд чи знав особисто, бо той не навідувавсь до Шіразу із своєї півночі; та й доволі ймовірна річ, що позаочна знайомість шіразького співака з Сальманом, поетом достиглішим і досвідченішим (народ. 1291), одбулася саме під впливом Хаджу Кирманського, який по Багдадові добре знав Сальмана й його творчість . Знов же природна річ буде думати, що Хаджу Кирманський, очевидний поклонник недавно померлого (1325) індійського світила Хосрова Делійського, так само й у Хафіза викликав або хоч зміцнив увагу до Хосрова. Щоправда, для самого Хаджу найцікавішим був делієць своєю романтичною епікою; тільки ж Хафіз, ознайомившися з писаннями різнобічного Хосрова, запевне найбільше піддався впливові сильної його лірики . А вже ж у чому можна запідозрювати посеред-ничий літературний вплив Хаджу Кирманського на Хафіза, так се в тому, що Хафіз, чистий лірик, виявив якнайдужче тяготіння до епіка Нізамі XII в., того зразкового ідеала в Хаджу Кирманського. Аж до кінця Хафізового життя старовинний Нізамі залишився для нього взірцевим наочним підручником поетичної елегантності .
Звичайно, що з аптекарсько-математичною точністю зважити всю міру того впливу, який міг мати Хаджу Кирманський на Хафіза, нема ніякісінької спромоги; безперечно тільки, що проміж старим Хаджу Кирманським та молодшим од нього Хафізом існували поетичні взаємовідносини, і Хафіз складав добру ціну Хаджу Кирманському. Інші шіразькі поети, навпаки, дозволяли собі чималенько глузувати з кирманського дідуся. Обвинувачували його, що він краде вірші в Сааді XIII в. (ох, і Хафізові можна було закинути, що він Сааді обкрадає!) . Поміж тими, хто дозволяв собі кепкувати з Хаджу Кирманського, був лірик-панегірист Абу-Ісхака Гейдар-шіразець, десь, певне, Хафізів одноліток ; та, мабуть, зазнавав Хаджу доброї халепи і од Убейда Заканського.
Убейд Заканський (пом. 1371), теж Хафізів спільник серед меценатського кола султана Абу-Ісхака, мав там окреме місце. Убейд – автор і ліричних поезій, і дуже непристойних «Жартів», сатиричної повістки «Про мишей та кота» (як миші кота ховали) і т. ін. В творах отого другого розбору є в Убейда Заканського, поруч простацьких непристойностей, чимало поважної громадсько-сатиричної терпкості, випрямованої і проти клерикалів, і проти заможних класів («буржуазних», як на теперішню термінологію). В цій точці він близько дотуляється до Хафіза. Безсоромного Закані ріднить із соромливо-лагідним ліриком Хафізом спільна виявнича течія, спільна глибока огида проти лицемірного правовірного духівництва, що торгує молитвуваннями, спільна огида проти фальшивих святенників – дервішів, проти ненажерливого купецтва, яке дбає про самісінькі гроші та зиск, і т. ін. 
Варто було б вияснити, чи вже мав якусь причетність до Шіразу за інджуїдських Абу-Ісхакових часів дуже барвистий поет-суфій шейх Імад-Факих. Кирман-ський (пом. 1372=773), автор численних поетичних викладів суфійської доктрини («Книга любові», 1322 p., «Книга товариської приязні», 1331, «Світоч правдивої путі», 1349, і т. ін. Про його стосунки з Хафізом ми знаємо лиш за пізнішої доби (в 1360-х pp.); і тоді Хафіз уже дуже неприхильно дививсь на Імада, отого, – гадав він, – огидного, лицемірного святенника – суфія з загребущими руками, що наставляє людям тенета-пастку (№ 122). Тільки ж якими очима глядів Хафіз на Імада за епохи інджуїда Абу-Ісхака, це залишається для нас невідомим. Поза очі він міг, запевне, його знати і читати його твори, та й іще далекий думки бичувати Імадеддіна своєю сатирою, Хафіз за першої половини XIV в. щирісінько міг навіть дечого навчатися з Імадових писань.
З більшою певністю можна гадати, що Хафіз читав «Ахлак-і Захірійе» – «Захірову етику», той «домострой» про етику й політику, що його написав Фатх аллах-шіра-зець, незадоволений з давніших «домостроїв», бо вони всі, мовляв, надто довгі й розволіклі. Автор присвятив своє домо-стройне писання – «Ахлак» одному з Абу-Ісхакових вельмож, емірові Захіреддінові, що його Абу-Ісхак настановив на везіра 1347 року , і Хафіз у своїм кит’е №583, де ми бачимо прохання до якогось вельможі, згадує про книгу «Ахлак», очевидячки, як про недавню літературну новинку, та й цитує з неї розділ (чи розділи) «Вірність і щедрість» .
Усі згадані письменники доволі виразні реальні покажчики тих живих літературних віяннів першої половини XIV в., тих і вчених і поетичних настроїв, що серед них розвивсь, розкішно зацвів і достиг та й характерно визначивсь Хафізів талант. Тільки ж старе письменство Хафіз теж читав, і воно так само одбилося на нім.
Хафіз кохався в національному епосі «Шах-намt» Фірдоусі X в., та й не один раз він у своїй ліриці згадує ймення любих і нелюбих типів з тої «Книги царів»: епічні Сіамек, Джемшид (цей аж з п’ятдесятеро разів!), Ферідун і його сини-братовбивці Сельм та Тур, Мінучігр, Зов, Рустам, Афрасіаб, Кей-Кобад, Кей-Кавус, Сіявуш, Кей-Хос-ров і ін. так і витикаються з Хафізових газелів. Навіть чорта він часто зве по давньоіранському: Ахріман (№ 189, № 235, № 435, № 506 і ін.). Характеристично, що в солодкому соловейковому співанні вчувається Хафізова мова пехлевійська (№ 517).
Окрім Фірдоусі X в., складав Хафіз ціну й іншим перським класикам.
Для завдань панегіричних ставив він собі за зразок (№ 294) Захіра Фар’ябського XII в. (бл. 1156 – 1201), що його ймення в царині хвалебної поезії зробилося в персів мало не специфічним епітетом .
Поетичний стиль властиво суфійський виробивсь у Хафіза не тільки через зносини з живими віршеписами-суфіями XIV в., ба й через читання старовинних класиків суфій-ської поезії. Великий перський містичний поет Санâï (бл. 1048 – бл. 1126 – 1141) був у Хафізових очах (№ 549) найвищим і найблагороднішим поетичним талантом .
Що над Хафізом мав велику силу шейх Нізамі XII в. , про це ми мали побіжну нагоду згадати вище, добачаючи в тому можливий вплив на Хафіза од Хаджу Кирманського. Хоч з Хафіза найчистіший лірик, але «незми Нізамі» – «Нізамієве віршування» – то для Хафіза незрівнянний, недосяжний зразок поетичної елегантності (№ 499, № 686), дарма що з Нізамі був поет романтично-епічний, а не ліричний . Хафіз цитує заголовки Нізамієвих поем (наприклад, «Мехзен аль-acpâp» – «Скарбниця тайн», у № 219), він дослівно позичає віршовані видержки з Нізамі (примПром], з «Іскандер-наме» – «Александра» в № 686) . А вже ж Нізамієві закохані пари з їхніми стражданнями (Меджнун та Лейла, Хосров та Ширін з Фарха-дом) або епізоди з «Іскандер-наме» – незмінно фігурують у Хафізових ліричних газелях як вимовні ілюстрації для душевних його переживаннів. Звичайно, не можна заперечувати, що Нізамі міг-таки справді дорогим бути для Хафіза з багатьох літературних поглядів, чи то як романтичний автор художніх любовних повістей, придатних своїм стилем і для газельної лірики, чи так само і як автор дидактичної «Мехзен аль-асрар» – «Скарбниці тайн» (№219) і поеми про марність усенької земної величності й земного щастя: «Іскандер-наме» (№ 686 і багато інш.) . Тільки ж, попри все те, не раз насувається читачеві-історикові ще й інакша думка: може бути, для Хафіза з його непригаси-мими шиїтськими симпатіями принадною була й сама особа Нізамі? Може бути, для його душі близький був сам образ отого поета-шиїта, засудженого жити самітником серед палкої суннітської людності м. Гянджі?
Шіразця Сааді, свого земляка, що помер за скількись літ перед тим, як Хафіз мав народитися на світ, Хафіз у своїх віршах не згадує. Але й Сааді він читав пильно, бо навіть позичав із Саадієвої лірики декотрі вірші для своїх газелей, тільки що не зазначав того (себто мовчки обкрадав Сааді) .
Студіював Хафіз, звичайно, й великого містика Джалаледдіна Румі (1207 – 1273). В одній з газелей (517) зве себе поет дервішем-мавлявієм, себто визнає, що належить він до ордену Джалаледдінового. В іншій газелі він виразно натякає на мавлявійські «радіння» з флейтою (№562). Ще, знов, із іншої газелі (№ 129), де Хафіз живовидячки грається словом «іракі» , видко, що мав у нього пошану й Джалаледдінів сучасник поет Іракі. Той поет ХНІ в. приїздив був до малоазійської Конії саме тоді, як там Джалаледдін Румі був іще живий, і писав Іракі у дусі ідей мавлявійського гурту .
Так от під такими рясними літературними і літературяо-науковими впливами, і сучасними для Хафіза і давніми, формувавсь у Хафіза його світогляд і розвивавсь та міцнішав його письменський талант.
Суфійським послушником, як ми вже знаємо, зробивсь Хафіз між 1326 – 1345 р. Таким чином, за Абу-Ісхакового панування (1341 – 1353) був з Хафіза, безперечно, не якийсь легковажний поет-гедонік, ба людина споважнілая, цілком дозрілого віку, шановний автор вселюдно визнаних талановитих віршів, – одно слово, уже той славнозвісний Хафіз, якого знають нащадки. Серед поетів Абу-Ісхакового двора він, живовидячки, був найяркіша, першорядна зірка. Навряд чи може виникати сумнів, що значна, мабуть чи й не більша, частина Хафізового «Дивана» склалася саме за інджуїда Абу-Ісхака. І до того це була, запевне, взагалі найдаровитіша частина «Дивана»; не диво було б, коли б після її написання поетова творчість почала вже переламуватися й на гірше, хилячись до занепаду. Адже ж як допанував Абу-Ісхак (1353), було Хафі-зові літ під п’ятдесятеро, або й над п’ятдесятеро. Відома ж річ, що після такого віку і фантазія і талант у людини починають уже й слабішати, дарма що численність писань, які людина після того творитиме, може бути ще чималенька або й значна.
Не буде ніякісінької пересади сказати: найкращий Хафіз – це той, що оспівував Інджуїдів і, зосібна, Абу-Ісхака, а не той, що творив опісля.
IV
Династія Музаффаридів у Шіразі (з 1353 р.) за достиглих Хафізо-вих літ; вона прихильно ставиться до поета. Шанують старого Хафіза й чужоземні володарі – тебр і зо-багдадські Джелаїриди та всякі удільні пани Індії.
За підстарюватих і старечих Хафізових літ, коли Інд-жуїдів у Шіразі не стало, а з Хафіза був уже цілком поважний суфійський шейх, ми його бачимо в добрих зносинах з іншими, замість Інджуїдів, пануючими володарями-меценатами та з їхніми везірами й вельможами. То сьому, то тому з-поміж них присвячує він декотрі свої газелі та вдячно згадує їхні ймення.
Головним чином це були члени місцевої династії Mузаффаридів . Історично виступає ця династія ще за молодечих Хафізових часів, бо тоді, як у Шіразі і в провінції Фарсі були панували Інджуїди, в інших місцях південної Персії першої половини XIV віку сиділа друга перська династія: Музаффариди тії. Емір Мубаризеддін-Музаффар (з 1314 року) був попереду не самостійником, – тільки, так само як і Інджу, намісником верховної монгольської династії Хулагідів; та далі зробивсь фактично незалежним од монгольських ханів; а потім, як у половині XIV в. (1344) Хулагідський рід вигас, то емір ібн-Музаффар і його династія Музаффариди могли вважати себе за зовсім самостійних володарів і заходилися об’єднувати південну Персію під своєю рукою. Щоб підкреслити своє небажання рахуватися з тим політичним становищем і тими політичними нормами, які встановлено було од монголів, музаффаридська династія вимовно зазначала свій розрив з монгольськими традиціями тим чином, що склала підданчу (звичайно, чисто номінальну) присягу на вірність тому нащадкові багдадських аббасідських халіфів, який жив тоді в мамлюкському Єгипті, куди монголам не сила була доступитися. Вже літ сто ніхто в Передній Азії про аббасідських халіфів не згадував, бо відколи Чингісів син Хулагу-хан завоював своїми монгольськими військами Багдад 1258 року і повбивав членів халіфської сім’ї, всі були вважали, що багдадський халіфат геть скасовано. Тільки єгипетські султани Мамлюки, монголам ворожі, дали притулок у своєму Каїрі для сім’ї одного з Аббасі-дів, що втік од лютої монгольської різанини й руїни, та й визнали за ним священний сан халіфа, аби мати в його особі наизаконнішу підпору для своїх політичних змагань. І ото тепер у половині XIV в., точніш – 1354 року, Музаф-фариди в своїй південній Персії заходилися поминати на єктеніях («хотбах») забуте ім’я аббасідського халіфа, єгипетського втікача. Це вони вчинили саме в розгарі своєї боротьби проти всього того, що нагадувало монгольську владу , в тому числі й проти Інджуїдів, які колись були здобули провінцію Фарс і її столицю Шіраз із монгольських рук та й самим фактом свого існування перебивали Музаффаридам заокруглити свою південноперську державу.
Ще 1353 року найперший з-поміж самостійних Музаф-фаридів, підстарюватий Мубаризеддін Мухаммед-Музаффар (1314 – 1358), захопив інджуїдську столицю, рідне Хафізо-ве місто Шіраз, далі заволодів іще й другими містами Фар-ської провінції, де був панував султан Абу-Ісхак Інджу, а тоді, у 1356 році, самого Абу-Ісхака, отого щирого Хафізо-вого прихильника, скарано було на смерть. Шіразці побачили над собою такого пана, що протягом життя свого скарав на смерть щось вісімсот душ люду, та й не одного з тих людей убив своїми власними руками. «Часом було читає емір Мубаризеддін святий Коран, – повідав про нього той духовник, що завсіди перебував коло нього, – і ото, при моїх очах, приводять до нього винних. Емір кидає тоді пресвяту книгу, повбиває тих людей власною рукою, та й заразісінько знову вдається до свого побожного читання» . Та довелося Мубаризеддінові зазнати лиха од своїх-таки дітей. Ледве зминуло два роки, відколи він скарав інджуїда Абу-Ісхака, йому самому, Мубаризеддінові ібн-Му-заффарові, вибрав очі рідний його син шах Шуджа, захопивши батька саме тоді, як той побожно читав святий Коран .
На шіразькому престолі запанував шах Шуджа (1358 – 1384).
І ) Хафізову душу ці всі події приголомшили. Він щиро й зворушливо оплакав загибель скинутого інджуїда Абу-Iсхака та й, здається, не захотів шукати ласки в його вбивці, Мубаризеддіна ібн-Музаффара: принаймні, ми не бачимо в Хафізовім «Дивані» ніяких од на честь новому володареві Шіраза . А от як скинув ібн-Музаффара син його шах Шуджа тай вибрав йому очі, рідному батькові своєму, то Хафіз одгукнувсь на цю подію наче б елегійною поезією (№ 574), де не зміг навіть добре приховати своїх радощів з того, що от осліплено і всемогутнього царя, «який без причини кидав володарів у в’язницю та й без усякої провини рубав їм голови» , – виразний натяк на долю Абу-Ісхака. А далі цілком по-інакшому поставивсь Хафіз до шаха Шуджі, отого батькового осліпителя: на його честь ми маємо в Хафіза з десяток похвальних поезій . Та отоді вже, мабуть, і не мав він причин скаржитися на недостатню пошану в музаффаридської династії. Шах Шуджа ( 1358 – 1384) був виродок, се так; він не тільки батькові вибрав очі, ба й своєму рідному синові зробив те саме ; тільки ж разом із тим була з нього людина безперечно талановита , навіть непоганий поет-естетик , що вмів скласти ціну й іншим поетам. І отож як шах Шуджа, так і після нього останній володар з династії Музаффаридів, що його скинув Тімур, шах Мансур шіразо-ісфаханський (1388 – 1393), поводилися із старим Хафізом, очевидячки, дуже сердечно . Принаймні, обом їм вимовляв Хафіз аж надто високі похвали в газелях, а шахові Мансурові присвятив і свою «Книгу виночерпія» (№686). Хоч, правда, писав він і такі елегійні поезії, де чується невикорінима щира туга й за незабутніми інджуїдськими часами .
До речі сказати, шах Шуджа – поет bon vivant та опійний курець, що й помер з перепою ; навряд, щоб він мав особистий нахил втішатися Хафізовими газелями не в простому дословному їхньому розумінні, а в містичному, алегоричному витолкуванні.
Анекдоти , правда, переказують, ніби шах Шуджа взагалі незугарен був набиратися щирої насолоди з Хафізової поетичної творчості, бо мав проти нього сильну jalousie de métier . Тільки ж чи дуже можна вірити тим анекдотам, які не надто миряться з похвальними Хафізовими одами до шаха Шуджі? Та будь-що-будь, коли самого шаха IIIуджу ми залишимо під сумнівом, то нема сумніву (бо це цілком видко з Хафізових віршів) , що один з вельможів шаха
його житія, вже він знав цілий Коран напам’ять (Кіні, Історія Музаффаридів, л. 683), себто був з нього «хафіз» Шуджі, його везір Кивамедд і н Мухаммед (пом. 1363), зробив Хафізове життя дуже відрадісним. Гадають, він мав подбати навіть про те, щоб у шейха Хафіза, «сонця віри» («Шамс-ед-дін»), було таке приміщення або аудиторія, де шейх міг би подавати своїм послушникам всякі науки і так само витолковувати їм містичне розуміння своїх власних віршів, якого звичайні читачі не спроможні второпати. Тільки ж цяя звістка збивчива та й іде з більше ніж каламутного історичного джерела . Після Кивамед-діна Мухаммеда везірував у Музаффаридів в Шіразі Джалаледдін Тураншах (1366 – 1385) . Судячи з Хафізових газелей, вже ж ніяк не можна сказати, що і їой, освічений, везір виявляв малу увагу до заслуженого поета.
Коли що й могло справді гнітити старого Хафіза за музаффаридських часів, так це найбільше його особисті втрати. 1362-го року втратив Хафіз сина, людину, як з усіх познак видко, ще доволі молоду, і почав відчувати надзвичайну порожняву в своєму житті (№ 598, № 606, № 117); позбувся він і дружини (№ 227) і рідного брата (№ 600, у 1373 році); далі почали перемирати його приятелі один по одному, як воно видко з цілої низки його похоронних елегій. Таких душевних ударів не могли, звичайно, винагородити старому Хафізові ніякі ласкаві милості шахів Музаффаридів або їхніх щедрих везірів.
Із суперниками Музаффаридів другої половини XIV в. перебував Хафіз теж у непоганих відносинах.
На північному заході Персії (в Азербайджані з м. Тебрізом) та в Месопотамії (з м. Багдадом), там само, де давніш була резиденція монголів Хулагідів, держалися найповажніші супротивники музаффаридської династії, нащадки монгольських воєвод Джелаїриди: замість хулагідської династії панували тут уже вони. їхньою рідною мовою була, як і в ханів Хулагідів, уже не монгольська, а гурецько-азербайджанська та перська, і перське письменство Дкелаїриди високо шанували. Коло них у Тебрізі та Багдаді тулився свій гурток перських письменників, що виблискував може не гірше, ніж гурток шіразький. Як у Шіразі найславнішеє поетичне ймення було Хафіз, так у Тебрізі – поет С альман Саваджі (пом. 1377). Хафіз піддержував із Шіраза заочні дружні зносини з талановитим Сальманом, з іншими джелаїридськими поетами , з джелаїридськими везірами, з самими султанами (шахом Увайсом, 1356 – 1374, та з його сином опіефагом Ахмедом Джелаїридом, 1382 – 1410). Тільки ж коли з джелаїридського боку наспіло запрохання до Хафіза переїхати геть і на життя до Тебріза або Багдада, то старий поет дуже делікатно одкинув таке запрохання (№ 214) . «Йому вистачало мати шматок хліба в рідному Шіразі, щоб не вганятися за медовими сцільниками чужих сторін», – гіперболічно каже квітчастий і, до того, пізній його біограф (Доулат-шах, аж з кінця XV віку). Та певне, що Хафіз мар у Шіразі не тільки якийсь там шматок хліба.
Більше-менше такі самі відносини, як до Джелаїридів, були в Хафіза і до всяких відокремлених господарів Індії. Запрохував поета до себе (очевидячки, не раніш од 1370 х pp.) володар Бенгалії. Хафіз не поїхав, а обмеживсь на тому, що послав бенгальському султанові гарну газель (№ 158) на честь трьох хороших жінок його гарему: нехай, мовляв, ота його поетична дитинка, яку він викохав за одну ніч, безбоязно одбуде велику, довжелезну подорож до Бенгалії, куди караваном треба їхати цілий рік . От тільки як був з Хафіза вже геть старий дід, а з північної Персії насувавсь туркестанський цар, славно-грізний завойовник Тімур (1370 – 1405) , то десь, певне, Хафіз перелякавсь і був зважився вибратись до південної Індії, до одного з господарів дак-канських . Та зміг він доїхати з Шіразу тільки до Перської затоки, бо ледве старець-поет всадивсь на корабель, море так сильно зашпувало й забурхотіло, що дідусь залякавсь та й поспішивсь покинути корабель і висісти на берег. Він повернувся до свого Шіраза, до династії Музаффаридів, та й оттоді вже й не надумувався скуштувати «медових сцільників чужих сторін».
V
Завойовник Тімур у Шіразі (1387). Зустріч його з Хафізом; поетова дотепна відповідь. Про жартівливу Хафізову вдачу взагалі. Поетова смерть (1389) і кінець музаффаридської династії. Хафізова могила.
А войовник Тімурленг (себто «Залізний Хромець») таки досунувсь із Середньої Азії аж до південної Персії. Наближавсь кінець для династії Музаффаридів.
Перший раз із’явивсь Тімур у Шіразі 1387 року . Слава про Залізного Хромця та про його далекі розкішні столиці Самарканд і Бухару доходила до Хафіза вже давненько і навіть послужила художнім образом для Хафізового вірша:
Коли мою душу шіразька туркеня 
Підхопить своєю рукою, 
За мушку індійську, що в неї на личку, 
Я дам Самарканд з Бухарою .
Анекдот повідає, що як увійшли до Шіраза Тімурові війська, то старого поета, вдягнутого в убогу дервішську дранку, притягли до грізного тюрського завойовника, і той нагукнув: «Я своєю блискучою шаблею четвертину цілого світа покорив, аби звеличити Самарканд і Бухару, і стільки он міст і країв поруйнував, а ти, мізерний чолов’яго (мердек), смієш їх комусь дарувати за якусь там індійську мушку!» «Пане над світом, – гумористично одказав дервіш-поет, поцілувавши землю перед Тімуром, – через оте моє марнотратство, бачиш, до якої вбогості дійшов я!» Тімур не зміг не розлягтися сміхом і поставивсь до Хафіза прихильно.
Аж до цього часу цей анекдот раз у раз переказується в Персії з уст в уста, всяк і кожен знає його (єсть він і в Доулат-шаха, бл. 1487 p.). Але ж як він переказується з декотрими анахронізмами , то поставали в декого сумніви, чи можна йому вірити .
Вже з оцього загальновідомого анекдота можна було б виснувати, що Хафіз, старезний дідусь-суфій, дуже здатний був на жарти серед халепи. Додати варто, спираючися на просто підкреслені вказівки біографів (Доулат-шаха в тому числі), що Хафіз, як побільше й усі шіразці, взагалі був голінний до дотепів і жартів, і що він, поважний шейх, аж надто любив побалакати з молоддю. Анекдоти закидають йому навіть педерастію, підпоювання молодиків (синка одного муфтія, синка слюсаревого і ін.). Всі ті пізні звістки про надто вже старого Хафіза не викликають великої довіри до себе, хоч вони й не містять у собі нічого та кого, що вважалося б на Сході за дуже ганебну річ .
Другим разом прийшов Тімур до Шіраза вже 1393 року, і тоді, оддавши на смертну кару останнього Музаффарида шаха Мансура, Хафізового прихильника, Тімур зовсім прикінчив музаффаридську династію, а місто Шіраз включив у свою величезну державу. Та вже Хафізові не судилося побачити Тімурленга вдруге: він помер ще 1389 року, трошки-трошки не доживши до загибелі Музаффаридів .
Як помер Хафіз, правовірне шіразьке духівництво одмовилося було ховати його, як вільнодумця. За вільнодумця вважати його могли, очевидячки, тому, що був з нього суфій-пантеїст, який не надто шанобливо ставивсь до мусульманської обрядовості і т. ін., або, може, навіть попросту тому, що належав він до шиїтів. Та його приятелям, котрі мали в Шіразі силу, пощастило кінець-кінцем якось загамувати справу і дати шіразькому співцеві останній людський притулок у рідній землі .
Могила-гробниця Хафізова ще й досі являється з дуже позначних і славних шіразьких пам’яток. Вона гарна на архітектуру, до того ж її часто прикрашують і живими квітами (бо шіразці шанують пам’ять свого славнозвісного земляка) . Європейські туристи вважають за свою повинність одвідувати її. Малювали або фотографували її європейці не раз, і, між іншим, дуже елегантну гравюру дано у всезбірці «La Perse» Дюбе (1841, табл[иця] 47 до стор. 34). Кольоровий її малюнок подано при Бікнелевих англійських витягах із Хафіза (1875), а за наших часів на поштових листівках малюють Хафізову могилу густо-часто. А втім її теперішній вигляд – то вже спорудження XVIII в., не старовинне; а через те дуже цікаві ті звістки про її давній, неперероблений вигляд, які маємо ми в європейських подорожніх XVII в., приміром, у П’єтро делла Валле 1622 року та, літ п’ятдесят пізніш, у Кемпфера. Кемпферів опис цінний і через те, що він вперше наводить напис на надгробній плиті Хафізової могили з датою поетової смерті (791 = 1389).
Європейська бібліографія Хафізової могили взагалі не бідна: кожен подорожній, що побував у Шіразі, обов’язково пише про неї. З-поміж таких подорожніх другої половини XVIII в. зазначим тільки К. Нібура. 1811 року описали ïï і Морієр і Узлі (Ouseley); щоправда, надруковано той давній Узліїв опис допіру 1846 року (в «Biographical notices of Persian Poètes», стор. 40 – 41).
VI
Джерела для Хафізового життєпису
Залишаючи аналіз джерел для іншого місця, ми обмежимося на самісінькому реєстрі їх:
1. Вірші самого Хафіза, де часом трапляються вказівки на події з його особистого життя (напр., смерть синова, смерть жінчина) і на поетові відносини до історичних осіб: володарів, везірів, учених, поетів і т. ін.
2. Записки подорожнього, марокканця ібн-Баттути, коли не про самого Хафіза, то про Шіраз 1327 р. та 1347 p., паризьке видання, т. II (1854), стор. 42 – 92; IV, 310 – 311.
3. Віршований напис на гробниці Хафізовій, де зазначено рік його смерті (1389). Видіаної в подорожі Кемпферовій XVII в. (друковане видання 1712, стор. 370 – 371), в подорожі Франкліновій (Лондон, 1790, див. стор. 90 – 97) і часто передруковано (Hindley, Perstjan] Lyrics, 1800, стор. 21; дисертація] Холмогорова про Сааді, 1865, стор. 6; Оиseleу, Notices, 1846, стор. 38; R і є и, Persian m[a-nuscripts] of British Musleum], II, 1881, стор. 628; Wilberforc e-Clarke, Divan, т. І, 1891, стор. XXXIII та 734, і ін.).
4. Передмова Хафізового приятеля Голен-дама до зредагованого ним поетового «Дивана». Надрукована в бомбейському виданні «Дивана», 1228 = 1813; короткий англійський] переказ у Rieu: «Perslan manuscripts», II, 628-6 – 629-а.
5. Шейх Азарі (род. бл. 1380, пом. 1462, жив довго в Індії): «Джевагир аль-асрар» – «Перлини тайн», збірка містичних сентенцій свіятих] людей. Див.: З а -леман, Хакани (1875), стор. 27; Rieu, Perslian manuscripts of British Museum, т. 1(1879), стор. 43 – 44; E t h é, Perslian manuscripts of Bodleian Library (1889), стор. 785; Persian manuscripts of India Office (1903), стор. 1128 – 1129.
6. Джамі (1414 – 1492): а) «Нафахат аль-уно – «Дихання чистої приязні» (1478),суфійська біографічна всезбірка, калькуттське видання, 1859, стор. 715; б) «Бахаристан» – «Весняний садок» (1487). декілька рядків у розділі VII; часто друкувавсь і перекладавсь (напр., Царгородське видання, 1311 = 1894, стор. 88).
7. Доулат-шах (1487): «Тазкират аш-шуара». – «Біографії поетів». В критичному лейденському виданні Едв. Брауна 1901, стор. 302 – 308, 293 – 294 та 326 – 327. Розділ про Хафіза часто видававсь і перекладавсь окремо (напр. у Сільвіестра] де Сасі в «Notices et Extraits», т. IV, 1798 – 1799 pp., звідти – в хрестоматії Вількена по-перськи і по-латині, 1805, і ін.).
8. «Меджалісаль-ушшак – «Бесіди коханців» (1503 – 1504 pp.) султана Хусейна-Байкарй Ге-ратського, що був меценатом і для Джамі і для Доулат-шаха. Про Хафіза див. меджліс 40-й; в рукопису Московського у[ніверсите]ту 1715 p., яким я користувавсь, див. лл. 110-а – 112-6. Єсть індійське літографоване видання Невалькішора 1870-х pp. Дуже непевні анекдоти.
9. Хондамір (1475 – 1536): «Хабіб ас-сійар» – «Приятель життєписів» (бл. 1524); в бомбейському виданні 1273=1856, т. III, джоз 2-й, стор. 47. По-франц[узьки], в перекладі Дефремері, в «Journal Asiatique», 1858, квень – травень, стор, 417 та 408 – 413. Матеріал, як Сочиться, дуже апокрифічний .
10 – 11. Дві «Фаль-наме́» XVI в. – «Книги, щоб ворожити» (користуючись Хафізовим «Диваном»), одна – перська, Мухаммеда, сина шейха Мухаммеда Гераського (аль-Гереві), друга – турецька, мулли Хусейна Кефеві (Кефелі) 1577 р. Див.: Rieu, Türkisch manuscripts of Britlish Museum (1888), стор. 133. По-німецьки всю суть подано в передмові до Хаммерового перекладу, т. І (1812), стор. XXI – XXV. Побільше – запис усних ходячих анекдотів-вигадок, пізніх і дуже неймовірних.
12. Турецькі коментатори XVI в.: Сюрурі (1559), Шеммі (1574) та Суді (1594). Див.: Rieu, Turkisch mlanuscriptsj, стор. 157 – 159. З-поміж них най-рясніший на життєписні пояснення – Суді (виданий у Булаку в Єгипті, 3 тт., 1250=1834), тільки із нього монструозний невіглас для перської історії XIV в., а тому кожна його звістка потребує якнайсуворішої перевірки та критики.
13. «Меджалigaль-му’мінін» – «Бесіди правовірних» (шиїтів), всезбірка життєписів, що склав в Індії, в Лахорі, між 1585 – 1602 pp. Нураллах Мар’ашський. Див. меджліс 12-й, в тегеранському виданні 1299=1882, стор. 303 – 304.
14. «Xафтіклімі – «Сім кліматичних поясів» (1594), географічно-біографічна енциклопедія Еміна Ахмеда Рейського. Див. пояс 3-й, відділ «Шіраз», № 200 (л. 97 в рукописі «India Office», № 724 друковіаного) каталога) .
15. Феріште (1606 – 1609), Історія мусульман Індії («Таріх-и Феріште»), вид(ав Бриггс у Бомбеї (1831), т. І, стор. 577 – 578, – про невдалу Хафізову поїздку до Індії. Англійський переклад цілого Феріште – див. той самий Бриггс, 1829 (нове видання 1908 – 1910); французький переклад уривка про Хафіза див. у Дефре мері в «Journal Asiatique]», 1858, квіт[ень] – травень, стор. 414 – 416 .
16. «Бот-хане» – «Кумирня», антологічна тез-кире, яку склали в Індії 1601 – 1613 pp. для великого могола Акбара декілька осіб; unicum Бодлеївської рукописної книгозбірні. Тут Хафіз є № 33, лл. 233 оборотний – 252 оборотний. Див. Ете, опис Бодлевських рукописів (1889), стор. 199.
17. Хаджі-Халфа (бл. 1600 – 1658): «Кяшф аз зунун» «Розкриття (бібліографічних) сумнівів», в алфавітній рубриці «Диван Хафіза». Видав Флюгель з латинським перекладом, т. III (Лондон, 1842), стор. 272 – 274, № 5371.
18. «Мір’ат аль-хейаль» – «Дзеркало уяви», склав в Індії (1691) Шір-хан Лоді. Друковано в Калькутті 1831, літографовано в Барейлі 1848. Старим перським поетам дано місце в початку праці; Хафіз – № 34 . Виписка по-англійськи – Ouseleу, Notices 1846, стор. 34 – 35.
19. «Рійаза аш-шуара» – «Сади поетів» (1748). Автор – Валіх, поет-генерал, точніш – Алі-кулі Дагестанський (народ. 1712 в Ісфахані, пом. в Делі 1756). Це алфавітний словник поетів. Див.: Rieu, Perslian] manuscripts of British Musleum], I (1879), стор. 371 – 372; Ethé Bodleian Library (1889), стор 239 .
20. Махді-хан Астрабадський (1758), Історія Надір-шаха, – див. під 1730 р. про те, як ворожив Надір з Хафізового «Дивана». Літографованих перських видань «Історії Надіра» є чимало. Переклав Джонс на французьку мову (Париж, 1770) і на англійську] (Лондон, 1773); звідти уступ про те, як ворожив на Хафізі завойовник, витягнув S. Rousseau, The flowers of perslian] liter[ature] (Лондон, 1801), стор. 31 – 32, а з нього, значно коротше – див.: Ouseley, Notices (1846), стор. 34. Напевне, йде не за ким, як за У злі, тільки вкорочуючи його, Уілберфорс-Кларк у своїй передмові до перекладу Хафізового «Дивана», І (1891), стор. XXXIV.
21. «Аташ-кяде» – «Огнехвальна божниця» (1760 – 1779), дуже ходова тезкире, що її склав Лютф-Алі-бек Ісфаханський Праця, ніби дуже вузлуватим способом, розподіляється замість томів на «кадильниці», а кожна «кадильниця» замість відділів – на «жарини»; та в суті справа стоїть простіш: життєписи розгортаються географічно, по країнах та містах. Видіано] в Калькутті 1249=1833, в Бомбеї 1277=1860 . За Ха-фіза див. в першій «кадильниці» в першій із «жарин», яку присвячено поетам Ірана, точніш – у рубриці «Фарс» і в розділі «Шіраз», тобто в бомбейському] виданні 1277 = 1860, стор. 255 (інакше № 653); і там додано чималу антологію з Хафіза (стор. 256 – 258).
22. «Xізане́-і ‘аміpé» – «Розкішна скарбниця» 1763, якую, держачись алфавітного розпорядку, склав в Індії Азад (Мір-Гулям Алі) Бальграмський; Хафіз іут № 29. Рукопис 1768 p. – в «India Office» (№ 685 друковіаногої каталога); рукопис 1785 p. – в «Bodleian Library» (№ 381 друкованого каталіога]) . Відповідні виписки по-англійськи – Ouseleу, Notices, 1846, стор. 33.
23. «Xуласеталь-кялям» – «Самісінька суть балачки», тезкире маснавійних поетів, що склав в Індії 1784 року Алі Ібрагім-хан. прозваний Халіль. В рукописі unicum Bodleian Library Хафіз є № 21 (лл. 207 – 208 оборотний]) .
24. «Xуласеталь-афкар» – «Сама суть думок», скомпонував 1791 – 1793 р. в Індії Абу-Талиб Тебрізький-Ісфаханський (нар. 1753, пом. 1806) – той самий автор, що широко стався відомий і своїми подорожами по Європі ; він-таки був редактором і для найпершого друкованого Хафізового «Дивана» (1791) , що помістив там компілятивну поетову біографію. Хафіз в тезкире є № 71 (лл. 63 оборотний – 67 оборотний рукоп[исів] Bodleian Library, № 391 друкованого каталога). В передмові до «Дивана» трапляються такі звістки, яких нема в тезкире .
25. «Мехзен аль-гераїб» – «Склад рідкостей», написав у 1804 р. в Індії Ахмед Алі-хан Сандільський – найвеличенніша біографічна всезбірка перських] поетів, яка будь-коли писалася. Хафіз є № 569 (лл. 95 – 103 обіоротний] в рукописі – unicum Bodleian Library № 395 друкованого катал[ога]).
26. «Mеджме‘ аль-фосеха» – «Зібрання красномовців» – новітнього перського вченого Реза-ку-лі-хана, т. II (Тегеран, 1295=1878), стор. 11 – 14 (in – folio).
VII
Що є в Хафізовому «Дивані»?
Окрім поезій, писав Хафіз і прозою: з царини арабської філології, з коранознавства. Якусь Хафізову прозу (ще й автограф до тогої) привіз 1915 року В. А. Іванов з Бухари до СПб. Азіатського музею. Тільки ж це все речі мало кому відомі, а славу має самісінький віршований Хафізів «Диван».
Не сам автор Хафіз позбирав до купи геть увесь свій «Диван» і зредагував його, і не за авторового життя це сталося, а зробив це один з його приятелів уже після його смерті . Особливої критичності ми в цій збірці не бачимо. Адже давно вже зазначено той яркий факт, що серед газелей, з яких складається Хафізів «Диван», іноді трапляються газелі, які входять і в «Диван» другого значного поета XIV віку – Сальмана Саваджі . Чом редактор не доглянув, хто ж їхній автор? Хафіз чи Сальман?
Або от іще одне питання: яким чином дісталося до Хафі-зового «Дивана» (під № 669) рубаї Хосрова Делійського? Чи сам Хафіз засвоїв собі вірші індійського поета, або чи не редактор Голендам через недогляд приписав небіжчи-кові-приятелеві чужу поетичну власність?
В склад Хафізового «Дивана» увіходять понад 570 газелей (573 або й 576 №№), дві-три касиди, більше ніж 40 обривків (кит’ат), мало не 70 четверостишшів («рубаї»), декілька дуже недовгих «маснаві» – парно-римованих поезій, що поміж ними тільки «Книга виночерпія» та «Книга співця» трохи довші, та ще один «мохаммес», або поезія, писана п’ятирядковими строфами.
Виходить, що головний зміст Хафізового «Дивана» – це т[ак] звані газелі, тобто недовгі ліричні писання звичайного ліричного типу. Джамі у «Бахаристані» (1487) каже, що, на думку людей, ніхто не стоїть вище од Хафіза в газельному писанні і що Хафіза мають за такого самого незрівнянного поета (любовних) газелей, яким являється в царині (хвалебних) касид Захір Фар’ябський .
Щодо змісту самих газелей, то, звичайно, газелі повинні перш за все виспівувати красу та кохання, вино, квіти, весняну природу і т. ін.; такий зміст і в газелях Хафізо-вих; частіш оспівуються кохані хлопці, ніж дівчата або жінки. «Краще пити й непутяще життя вести, ніж робити з Корана сильце для підловлювання людей!» – іронічно одказує поет тим духовникам-муллам, котрі хотять його гудити, та всяким святенникам. Не чужі для Хафізової лірики й інші мотиви, поважніші й глибші, наприклад гордовиті заяви про людську гідність, туга з того, що людська доля – непостійна і щастя швидко минає, гіркі почування з того, що вчителі віри – лицеміри дволичні, що люди фанатично держаться обрядового боку релігії, розуміють Коран чисто надвірнім способом і т. ін., тим часом як правдивий храм божий міститься в серці у людини і геть усі люди, хоч би й вірували не по однаковому, можуть і повинні бути братами незалежно од того, чи до мечеті ходять вони на молитву, чи до гебрської божниці, чи до церкви, чи до синагоги . Такі теми розвивалися були в суфійських віршах іще й перед Хафізом (Санаї, Хайям, Сааді в його ліриці, Джалаледдін Румі, емір Хосров Делійський і ін.) . Єсть у Хафіза й похвальні поезії, що в них він без раболіпства виславляє високі прикмети та добродійства тих вельмож і правителів, – шіразьких і інших, – які показували йому своє безпосереднє або позаочне прихилля . Одно слово, своїм змістом поетична Хафізова творчість анічим не одрізняється од поетичної творчості його попередників, і головна її ознака тільки тая, що художнього таланту в Хафіза мабуть чи не більше.
VIII
Чи алегоричний «Диван» у ХафізаУ Хафізові коментатори
Дуже важке питання – чи закликає Хафізова поезія до гедоніки реальної, чи до гедоніки відволіклої, містичної. Його біографи (Доулат-шах і ін.), які добачають містичність в усій перській поезії, прозивають Хафіза «лісан уль-гайб» – «язик сокровенних тайн»; а простий люд співа собі газелі його, як справжні еротичні та життєрадісні піснії
Я вище був висловив про Хафіза здогад (аналогічний з тим, який можна висловити і про давнішого поета Хайяма), що тії газелі, котрі писав Хафіз за своїх молодих літ, не містили в собі нічогісінько містичного, а коли навіть і тоді траплялись в них містичні терміни, то це була не більше як загальновживана літературна конвенціональність, умовність. З другого боку, і про пізніші Хафізові газелі буде аж надто правдоподібною гадка, що сам Хафіз, навіть на старості літ, пристосовував свою гедонічну лірику до вподобань світських правителів, а через те навряд щоб і сам він міг з точністю сказати, чи про справжнє кохання і про справжнє вино він співає, чи про містичне пиття духовного вина та про з’єднання з ним – Всеєдиним. Для його суфійської совісті гедонічна термінологія могла бути не інакше як алегорично-містична, та писав він вірші так, щоб охочі читачі могли розуміти їх дослівно. Вже ж бо сама суть кожного талановитого алегоричного писання (навіть байки) в тому й полягає, щоб алегоричність не одразу настирливо втикалася в вічі своєю зовнішньою формою, а навпаки – нехай з першого погляду можна буде розуміти таке писання дослівно, і нехай самісінькі втаємничені люди відають, що в тім писанні міститься алегорія.
З-поміж європейців дуже мало хто виявляє охоту розуміти цілого Хафіза містично; перекладач Уілберфорс-Кларк (1891) являється з цього погляду одним з рідких винятків . Звичайно ж усі пристають на думку Брокгауза, Ха-фізового видавця, що ми маємо повне право витолковувати Хафіза так, як нам наказують загальні закони для всього гарного й елегантного.
Ми бачили, що як помер Хафіз, то духівництво було одмовилося ховати його, отого, мовляв, вільнодумця. Тепер мусульманське духівництво нічого вже проти нього не має, бо серед книжників у більшій чи меншій мірі заведено толкувати його еротизм та кощунство в побожно-алегоричному напрямі. Щоправда, Хафізів талант настільки причаровує східних людей, що духівництво вважає за можливу річ, навіть дослівно розуміючи Хафізові вірші, не все в них засуджувати гуртом. В XVI в. в Царгороді, у турків, зчинилася з иього приводу суперечка, і тоді славнозвісний царгородський великий муфтій курд Абу-с-Сууд (1492 – 1574) дав про Хафіза фетву (вирок), де висловився так, що, мовляв, треба одрізняти шкідливі, облуднї Хафізові вірші од його корисних, істинних віршів, треба одрізняти гадючу отруту і сцілюще дання, треба використовувати мудрість Хафізову, але застерігати людей проти його помилок Тільки ж будь-що-будь алегоричне витолковування залишається найкращим способом, щоб Хафізову гедоніку та його вільнодумність зробити нешкідливими У такому дусі написані численні коментарі до його «Дивана» (зібраного, нагадаймо, вже після його смерті).
Головні коментатори Хафізового «Дивана» – турки XVI в : Сюрурі (1559), Шеммі (1574) та ще – кого найбільше знають – потурчений босняк-серб Суді (писав 1594). Шеммі писав для мецената Ахмеда Феріду-на-бея (пом. 1583, на посаді значного вельможі в султана Селіма II П’яниці); тому Шемміїв коментар звуть Ферідунівським . Окрім турків є толковники перські; та вони не такі відомі для читачів.
Як водиться в коментаторів немало всі вони (окрім Суді) пояснюють не самісінькі граматичні труднощі та особливості Хафізової мови ба, головним чином, витолковують вони загадкове розуміння його віршів, пристосовуючись до суфійської термінології; тільки Суді товмачить його з за гальнолюдського погляду. Під захистом тих алегоричних коментувань може Хафізів «Диван» циркулювати серед мусульманської громади безборонно. Тільки ж першими часами після поетової смерті фанатичні мусульманські мулли зчиняли проти його поезії завзяті переслідування.
IX
Рукописи Хафізового «Дивана»
Між рукописами Хафізового «Дивана» є старі. От у Бодлеївській книгозбірні (див. друкований опис 1889 р. № 815) переховується рукопис 1439 = 843 року, виготований, як виходить, лиш на п’ятдесят років пізніш од поетової смерті. В Британському музеї (опис Рійо, т. II, 1881, стор. 627) найстаріший рукопис датовано 855 = 1451 p., тобто писано його літ шістдесят після смерті Хафізової.
П’єтро делла Валле у своїх відомих «Viaggb в листі з Персії 26 липня 1622 p., сповіщає, що в Хафізовому мавзолеї був манускрипт «Дивана», власноручно писаний самим автором, тобто автограф (а коли автограф, то, виходить, це була збірка ще не повного «Дивана»), але тодішній шах (Аббас Великий) казав перенести того автографа до своєї книгозбірні.
Про те, що недавно з Бухари привезено до Петербурга прозаїчний Хафізів автограф, ми згадували вище (стор. 206).
X
Друковані видання перського тексту Хафізового «Дивана»
1791, Калькутта, форт Уільям, за редакцією Абу-Талиба-хана.
1813=1228, Бомбей; 1826, Калькутта; 1828, Бомбей.
1831, Каунпор; 1831, Бомбей.
1834 = 1250, Булак (Каїр), з турецьким коментарієм і перекладом Суді XVI в., 3 тт. (т. І, 411 стор.;т. II. 455 стор.; т. III, 463 стор.)-
1840 = 1256, Булак, в редакції Судієвій, тільки без його коментаріїв, 1841 = 1257, Тебріз; 1841 = 1257, Цар-город, у редакції Судієвій, та без його коментаріїв; 1841, Бомбей; 1842 = 1258, Тегеран; 1844 = 1260, Тебріз; 1846 = = 1262, Мешхед.
1851 = 1267, Бомбей, 1851 = 1267, Тебріз; 1852= 1269, Делі; 1855= 1272, Тебріз; 1858= 1274, Тебріз; 1858= 1274. Калькутта, з коментаріями Фат х-А л і.
1854 – 1863, Липськ [Лейпціг], критично видав Брок-к гауз з вокалізацією й знаками перепинання; ця критична редакція засновується на Суді XVI в. (для газелей №№ 1 – 80 долучено й Судіеві коментарії), т. І (1854) – стор. XII + 320 (газелі №№ 1 – 80); т. II (1856) – стор! 1 + 320 (газелі №№ 81 – 395); т. III (1863) – стор. 272 (№№ 396 – 693) .
1858 – 1864, Відень, з перекладом Розенцвейга-Шваннау, 3 тт.; т. І (1858). стор. XII + 834; т. II (1863), стор. 595; т. III (1864), стор. 584. Перський текст дослівно тут передруковано з булакського видання 1834 року Судіевої редакції.
1860 = 1277, Бомбей (345 стор.); 1861 = 1278, Бомбей; 1862 = 1279, Царгород (з друкарні Османа Зекі, 259 стор.); 1862 = 1279, Лакхнау (214 стор.); 1864 = 1281, Булак; 1866 = 1283, Лакхнау (404 стор.).
1870, Царгород, з 2 коментарями (1-й коментатор – ваххабіт Фюнуні, 2-й – Суді); 1876, Лакхнау, з коментарем] Мухаммеда Садик а-Алі; 1879, Лакхнау.
1881, Калькутта (стор. 232 та 16), дешеве загальноприступне видання англо-індійського правління, за редакцією майора H. S. Jarrett’a, що керувався Брокгаузом. Десятьма літами пізніш Уілберфорс-Кларк зробив свій англійський переклад за Джарретовим виданням.
1882 = 1300, Царгород (видання «Шюркет-і сах-хафійє-і Османійє», 259 стор.); 1882 = 1300, Бомбей (345 стор.); 1883 = 1301, Бомбей, два видання (в одному 412 стор.); 1883 = 1301, Тегеран; 1883 = 1301, Лакхнау (видав Hеваль Кішор); 1884, Делі; 1886, Лакхнау, з коментарями Мухаммеда Садика-Алі; 1887, Бомбей, видання Pistanji Kuvarji Taskar, з примітками (Education Society’s press); 1888, Делі; 1888, Лахор.
1890 = 1307, Тегеран (279 стор.); 1895, Ташкент (175. стор.); 1896, Ташкент (160 стор.); 1899, Лакхнау із словником (3-е видання).
1900: «Гезалійат», Ташкент (друкарня В. М. Ільїна, 160 стор.); 1900, Лакхнау (456 стор.); 1902, Ташкент (ви-д[ав] Хаджі Абдульмелік ібн-Абденнабі, 160 стор.); 1904, Делі, з пенджабським коментарієм М. Бедредціна (754 стор.); 1904, Морадабад, з толкуваннями в мові урдута з перекладом Мухаммеда Ісмаїла-хана, 3 частини (по 320 стор. у кожній частині).
І багато інших. Цей реєстр містить у собі звістки про 53 №№ видань (з 1791 по 1904). Звістки тії – теж досить, правда, випадкові (і безперечно не вичерпують усієї бібліографії), але ще збиралися вони більше чи менше систематично, іще перед тим, як розпочалися революції в Росії і на Сході (1905). Дальші бібліографічні вказівки про Ха-фізове друкування в Персії, Індії, Туреччині та Середній Азії щастило мені зібрати вже без системи, цілком урив-чато, а тому я їх тут зовсім і не публікую. Навряд чи буде помилка гадати, що відколи з’явилося в світ найперше друковане видання 1791 року, та й геть аж до наших часів, себто за якесь століття з четвертиною, видано було Хафі-зів «Диван» багато більше, ніж сто разів.
XI
Загальний побіжний погляд на історію того, як познайомилася Європа з Хафізом печатно, чи то по-перськи, чи в перекладах
Залишаючи докладну бібліографію «Hafiziana» до іншого місця, ми тут позначимо тільки головні етапи в історії того, як познайомилася Європа (та почасти й сам Схід) з Хафізом через друкування.
а) Найстаріші звістки про Хафіза в Європі, XVII та XVIII вв.
За Хафізових часів Європа вже мала зносини з південною Персією. У своїй «Книзі виночерпія», написаній для шаха Мансура шіразо-ісфаханського (1388 – 1393), Хафіз виразно каже: «харадж-ат дихенд аз Фіренг» – «тобі платиться податок «харадж» од франків» . Розуміти тут треба, очевидячки, податок торговельний, од європейських купців . Тільки ж про Хафіза ті європейці XIV віку навряд чи багацько донесли звісток до Європи.
Хафізів «Диван» навіть і пізніш не одразу зробивсь відомим для європейців у повній своїй основі. Про самого Хафіза, як про великого, поважаного в Персії поета, деякі чутки дійшли до Європи од подорожніх десь не раніш од XVII віку, найперше, мабуть, чи не через гуманіста-подорожнього П’єтро делла Валле що про нього вже в нас була згадка В своєму листі з Шіраза влітку 1622 року (за шаха Аббаса Великого) П’єтро делла Валле вихваляє Хафізів талант, рівняє його з Петраркою, описує Хафізову гроб-ницю-каплицю (tempietto) і наводить тії вірші про марність людської слави, які він, делла Валле, склав на честь Хафі-зові, сидячи тут-таки, коло його надгробної каплички . Та вже аж за півстоліття після делла Валле надруковано вперше в Європі одну Хафізову газель (а саме – вступну в «Дивані»), по-перськи з латинським перекладом та поясненнями, взятими з Суді, при турецькій граматиці Менінського (Відень 1677, стор. 189 – 194).
Далі, протягом XVIII віку, переважно в другій його половині, потроху надруковано було в європейських перекладах, здебільша вкупі з долученим перським текстом, декілька десятків Хафізових газелей (перекладачі: латиніст баріон] Rzevizky, 1771, перші шістнадцятеро газелей; його англійський популяризатор Річардсон, 1774; Jones там і сям в «Poëseos Asiaticae commentarii», 1774 і ін.; Wahl, 1791, з німецьким перекладом; з англійським перекладом – Nott, 1787; Ouseley, 1795 і далі), – всього разом значно менше од сотні газелей, себто може навіть менш, як 1/8 цілого Хафізового «Дивана».
Серед отих перекладачів XVIII в. особливо типовий – Ржевізький, що перекладав Хафіза латинськими віршами, Горацієвими метрами.
б) 1-е друков[ане] вид[ання] Хафізового «Дивана» (1791) та німецький переклад Хаммера (1812). «West Ost lieber Diwan» Гете (1819) і «газельний» напрямок в європейській поезії 19-го віку
Наприкінці того самого XVIII віку, а саме 1791 p., з’явилося в Індії (в Калькутті, у форті Уільям) перше друковане видання повного перського тексту «Диван-и Хафіз», що його випустив у світ Абу-Талиб-хан, начитаний автор однієї з перських «тезкират»; а 1812 р. відомий піонер орієнталістики Йос. фон Хаммер видав свій повний німецький переклад.
Про зазначене індійське Абу-Талиб-ханове editiо princeps перського тексту (1791) доводиться сказати, що безперечною заслугою цього друкованого видання була оддача хоч якогось повного тексту «Дивана» в ширше, загальноприступне користування, ніж це було доти, доки Хафіз був залишавсь у рукописах. Щоправда, цього друкованого «Диван-и Хафіз» розхапали в самій-таки Індії, і Європа небагато встигла ним покористуватися ; але тій біді легко зарадили дальші передруки 1-го видання (Бомбей, 1228 - 1813; Калькутта, 1826; Бомбей, 1828 і т. ін.) . Негативною рисою 1-го видання (і його передруків) була невелика його критичність; і лиш відколи в Єгипті опубліковано було докладні коментарії Суді (Булак, 1250 = 1834) , з’явилася спромога для дослідників уже свідоміш орієнтуватися в незавсіди певному тексті тодішніх друкованих видань.
Що ж до повного німецького перекладу Йос. фон Хам-мера «Der Diwan von-Mohammed Shemsed-din Hafis» (2 тт., Штутгарт і Тюбінген, 1812), то цей переклад, позбавлений рівнобіжного перського тексту, зроблений важкими, незграбними та ще й лиш білими віршами, повний друкарських помилок трохи не на кожній сторінці, теперечки вже мало придасться орієнталістам . Придатна ще й досі простора Хаммерова передмова (стор. І – XLII), де матеріали про Хафізове життя призбірано з шістьох рукописів; нехай собі всі ті шестеро джерел пізні й неавторитетні, але більша половина з них (чотири) залишається ще й досі ненадрукованою; варті певної уваги ще й деякі пояснення до окремих поезій; а загалом Хаммерів переклад тепер ваги не має. Але для того, щоб зацікавити Європу Хафізом, Хаммерів переклад зробив аж надто багацько, і він має величезну історично-літературну вагу своїм впливом на Гете. «Westöstlicher Diwan» великого Гете (1819) заснувавсь на Хаммеровому перекладі, і Хафіз одразу зробився близько відомий цілому світові. Могли, правда, тоді ж таки допомогти Хафізовому спопуляризуванню ще й французькі прозаїчні переклади декотрих (щоправда, дуже небагатьох) Хафізових газелей, що поробив тії переклади найавторитетніший тодішній сходознавець Сільвестр де Сасі (при «Pendnameh», 1819 і ін. , а вже ж до його голосу прислухалися тоді не самісінькі орієнталісти, ба й взагалі письменники. Та тільки хіба ж можна рівняти той вплив, який могли робити на широку публіку читачів філологічні праці спеціаліста-вченого де Сасі, з тим аж надто сильним впливом, що йшов од загальноприступного поетичного твору патріарха світової поезії, старого Гете!
Хафіз і газельні вподобання одразу прищепилися через Гете німецькому письменству. В Німеччині після «Westöstlieber Diwan» розпочалося безліч газельних наслідувань, і всі вони – на підставі Хаммерового перекладу. Посеред них «Газелі» графа фон Платтена (1821) та його ж таки «Нові газелі» й «Хафізове дзеркало» дуже елегантні; до речі сказати, граф фон Платтен сам знав перську мову й тямив її естетику. Але як судити взагалі, то Іммерман (пом. 1840) мав право казати про тодішніх поетів:
Von den Früchten, die sie aus dem Gartenhain des Schiras stehlen, 
Essen sie zu viel, die Armen, und vomiren dann Ghazelen .
Та будь-що-будь, оте «блювання газелями» дуже допомогло тому, що Хафіз у Європі спопуляризувавсь якнайширше.
в) Даумер 1846, 1856 та його російські наслідувачі: Фет, Прахов
Один з пізніших творців отаких газелей, неоріенталіст А. Ф. Даумер у своїй книжці «Hafis» (Гамбург, 1846; 2-е видання, 1856; не так і давно – 3-є видання, Ієна, 1912) подав більше як дві з половиною сотні Хафізівських поезій в дуже вільній переробці: почасти він насмикав окремих, так сказати, гарніших віршів з тієї чи іншої Хафізової газелі, почасти дав свої власні вільні наслідування або фантазування на Хафізові теми. Свою отую переробку зробив Даумер з дуже великим мистецьким хистом і смаком (не дурно ж і за наших часів вийшла вона в світ новим виданням, Ієна, 1912), і вона вчинила справжній вплив на росіян. Попереду переклав з Даумера 27 поезій А. Фет (у «Русском слове», 1866, II) , і за те од Кузьми Пруткова здобув він прозвання «ібн-Фет»; а тоді М. Прахов (у «Русском вестнике», 1874, І, стор. 215 – 243) під заголовком «Мотивы из Гафиза» подав іншу пайку Дауме-рових віршувань. І Фет, і Прахов поперекладали вільну Даумерову переробку близесенько до німецького перво-пису і задержали Даумерову елегантність (надто Прахов; Фет – менше), тільки ж, звичайно, що вони закріпили серед російської публіки геть не точну думку про те, яким треба собі уявляти справжнього Хафіза.
г) Класичний німецький переклад цілого Хафіза Розенцвейга-Шваннау, 1858 – 1864, і критичний перський текст «Дивана» в виданні Г. Брокгауза, 1854 – 1863.
Дальші німецькі обробки. Переспіви Боденштедта
Окрім того, в даному разі росіяни, як воно часто трапляється, встигли значно остатися позаду віку. Бо тим часом як Фет та Прахов, що познайомили російську публіку з Хафізом, підносили їй свої запізнені переклади з фантазій старого Даумера, в Німеччині за 1850-х pp. уже пророблена була для Хафіза новітня, велика, критична робота.
Тут допоміг просторий коментарій турка Суді XVI в., надрукований у Єгипті в Булакові ще 1834 (1250) року. Тую Судієву редакцію взяв за підвалину Вінціент] фон Розенцвейг-Шваннау та й, одкинувшись од вузькоформальної сх ідно-газельної одноримовості, виготував у прекрасній німецькій віршованій формі свій мало не дослівний, до того ж літературно гарний, попросту аж художній, повний переклад Хафізового «Дивана». Свою старанну працю, вкупі з рівнобіжним перським текстом за Судієвою редакцією булак-ського видання, надрукував Розенцвейг-Шваннау під заголовком: «Der Diwan des grossen lyrischen Dichters Hafis» (3 тт., Відень, 1858 – 1864) . Рівночасно під заголовком «Die Lieder des Hafis» (Липськ [Лейпціг], 1854 – 1863) видав Герм [а ні Брокгауз наново переглянуту критичну редакцію перського тексту Хафізового «Дивана», яку Брокгауз вирішив установити на підставі коментаріїв турка Суді, бо той,так міркував Брокгауз, мав перед собою віродостойні, старовинні рукописи «Дивана» ще XV віку. Почасти дав Брокгауз у своєму виданні і самий текст Судіевих коментаріїв (для перших 80 газелей «Дивана») ; він-таки й перенумерував Хафізові газелі, і тая Брокгаузова нумерація закріпилася для Хафіза й надалі, аж до теперішніх часів. Що Суді, побожний турок-сунніт, міг із своєї редакції повикидати декотрі яскравошиїтські Хафізові поезії, про це Брокгауз не догадавсь.
Відколи зафіксувався таким чином більше чи менше певний і зручний Хафізів текст, пішли од нього й новітні німецькі переклади, щоправда, вже не повні, а ь формі антологій з Хафіза. Попереду Г. Несельман у своїм «Der Diwan des Sch[emseddinJ Muhlammed] Hafis, im Auszuge übersetzt» (Берлін, 1865) всилувався, йдучи ще за давньою модою, відтворювати перський первопис навіть у його надвірній формі, а тому в Несельмана в його німецькому віршованому перекладанні тієї чи іншої газелі монотонно переводиться для всіх віршів лиш єдина спільна рима. Безмірно елегантніший вийшов славнозвісний антологічний німецький переклад або переспів Бо ден штедта «Der Sänger von Schiras. Hafisische Lieder (4-е видання) Берлін 1877; єсть і так зване діамантне виданнячко in – 16°, з ілюстраціями, Берлін, 1880, стор. XXII та 214).
Хоч який елегантний, хоч який для всіх любий отой антологічний Боденштедтів переспів, тільки ж тая його обробітка не може собою витіснити Розенцвейга-Шваннау. Праця Розенцвейга-Шваннау – і дуже дослівна в перекладацькому завданні, і художня в виконанні, і вичерпно повна (а не антологічна), і зручная через те, що поруч німецького перекладу надруковано й перський текст en regard, – залишається в німців і досі найголовнішою працею для Хафізових студій. Через неї німці не надто вже квапляться поновляти переклади з Хафіза та й задовольняються тим путящим, що вже в них є.
д) Поява деяких Хафізівських студій у Франції. Дефремері, 1858
В деякій мірі одбилися німецькі студії над Хафізом 1850-х рр і на французькій орієнталістиці, та тільки в деякій мірі.
Позначна ось яка річ, що відрізняє французів від німців: нема у французів іще й досі не тільки повного перекладу Хафіза, ба нема в них навіть хоч трохи значніших обсягом антологій з Хафіза. Французи взагалі підступали до Хафіза зрідка, та й то виявляли для нього увагу не літературно-естетичну, ба самісіньку науково-філологічну. Отак чинив на початку XIX віку Сільвестр де Сасі (див. вище, стор. 216), і так учинив в середині XIX-го віку той, що працював рівночасно з німцями Розен-цвейгом та Брокгаузом, історик-іраніст Дефремері, автор цінної статті «Coup d’oeil sur la vie et les écrits de Hafiz» (в«Journal Asiatique», 1858, т. XI, квітень-травень, стор. 406 – 425). Стаття тая ще й досі одна з основних про Хафіза. В ній перекладено й декілька газелей за текстом Брокгаузового видання, і тим чином видно зв’язок інтересів француза Дефремері з інтересами науки німецької .
е) Перехід ХафізІвських студій до англійців. Уілберфорс-Кларк, 1891; Пейн, 1901
В другій половині 19-го віку головну енергію в студіюванні та перекладанні Хафіза виявляють англійці, здебільша навіть поза всяким зв’язком з німецькими працями .
Серед численних англійських робіт надто визначаються двойко: повний прозаїчний переклад, наділений якнайряс-нішими поясненнями й газельною нумерацією, H. Wil-berforce-Clarke’a «The Divan, written in the XlV-th Century by Hafiz» (Калькутта, 1891, 2 тт. in folio) та трьохтомовий так само повний, тільки вже віршований переклад John Payne «Poems of Shlemseddin] Mohlammed] Hafiz of Shiraz» (Лондон, 1901). Уілберфорс-Кларк, німецької мови не знавши, геть зовсім позбавлений був змоги користуватися німецьким перекладом Розен-цвейга-Шваннау або будь-якими німецькими допоміжними працями; ба навіть щодо перського тексту Хафіза, то до діла пішов Уілберфорсові-Кларкові не текст, виданий в Німеччині Брокгаузом, а свій місцевий калькуттський, що його наново зредагував за рукописами XVI віку майор Г. С Джаррет та й дешевенько видрукував коштом англо-індійського правительства (Калькутта, 1881) . Ця Уілбер-форс-Кларкова оригінальність дозволяє його праці в багатьох випадках бути аж надто путящим додатком до німецьких елаборатів, тим більше, що англійський перекладач зовсім не скупо додає якнайдокладніші уваги й пояснення до кожної газелі, та ще й ставить на чолі своєї пуб лікації змістовний вступ про поета Та звичайно, що доводиться часом поблажливо прощати працьовитому самітно самостійному англійцеві декотрі несподівані, аж дикі, його хиби й недогляди (історичного характеру), які взагалі нерідко трапляються і в інших англо-індійських орієнталістів самоуків .
ж) Збуджений інтерес до справжнього Хафіза в росіян поч[атку] XX віку. «История Персии и ее литературы» проф. Кримського, 1906. «Персидские лирики» акад. Ф. Є. Корша, 1916
В XX віці, безперечно, помічається і в Росії деякий прокинутий інтерес до Хафіза, що пересічний російський читач доти знав його хіба з «ібн-Фета».
Може бути, певний підгін у цьому напрямі дала й моя «История Персии и ее литературы» (Москва, 1906), де я до статті про Хафіза додав і чимало зразків: з одного боку – вибірки з елегантної Даумерової переробки в перекладі Фета та призабутого Прахова («История Персии», т. III, стор. 156 – 191), з другого боку – мої власні про заїчні переклади (т. 111, стор. 192 – 202) “та віршовані переклади покійного (тоді ще живого) акад. Ф Є. Корша (т. III, стор. 150 – 155, та т. 1, 1909, стор. 427 – 430).
Вміщені у мене в «Истории Персии» віршовані переклади Ф. Є. Корша з додатком іще декотрих Коршевих-таки, увійшли, всього разом 18 №№, в посмертну Коршеву книжку: «Персидские лирики X – XV в.» (M., 1916, стор. 95 – 116; видав.М. Сабашников) . Книжку «Персидские лирики» зредагував я, та й додав до неї передмову про перську поезію взагалі і про Хафіза зосібна. Публіка розхапала теє видання за якихось півроку, – подія, з якої не важко виснувати, що з’явився вже значний інтерес у новіших, передреволюційних росіян і до східної поезії і до Хафіза. З піетета супроти недавно вмерлого перекладача, мого старого вчителя, я в своїй передмові до «Персидских лириков» розсипав, наче на свіжій могилі, надзвичайно високі похвали акад Коршеві як перекладачеві-віршівникові. Тепер, уже як геть зітерлася гіркота од свіжої втрати не буде образою для пам’яті акад. Федора Євгеновича Корша признатися, що мої по хвали були дуже пересадні Найбільше вадить Коршевим перекладам не так їхня важкотягарність (цю нелюбу ваду простити вченому можна було б), найголовніша їхня хиба – тая, що вони черезлад неточні і лиш приблизні. От. напр., № 7 (стор. 103) в перекладі акад. Корша дуже мало схожий із своїм перським оригіналом. По-перськи починається газель так «Випадало б, щоб од усіх серцеграбіжниць ти брала данину, бо ти неначе вінець над головами вродниць цілого світу. Двоє бистрих очей твоїх роблять заколот у Східному Турке стані й Хотані; закрученому локонові твого кучерявого волосся Китай та Індія надсилають податок». А у Федора Євгеновича Корша це перекладається ось як:
Царицею гы всех прелестниц быть должна, 
Сияя выше их красою, как луна 
Волна твоих волос и очи с поволокой 
Наносят прелестям других удар жестокий.
Китай, Індія, данина, що звідти йде – ці всі образи акад Корш попросту повикидав, ж впоравшися з ними.
Таким самим надмірно спрощеним способом перекладено вірш на стор. 98.
Хоть душу мне скорбь отравила, 
Ей мрачные мысли внушив, 
Отрадной красы твоей сила 
Удержит их грозный прилив.
в перському первописі ми замість оцієї блідої пе рифрази знаходимо от що: «Скорбота, наче орда негрів, ринула кров’ю в моє серце, але ж твоє лице, наче ясне римське військо, з тріумфом оджене їх». Цікаве, характеристичне Хафізове порівняння темної туги до негрів і ясного милого обличчя до римлян геть випало в Коршевому віршуванні.
Од орієнталіста ми сподівалися б були перекладу, а не отакого далекого переказування. Лищ дві-три газелі переклав акад. Ф. Є. Корш дуже непогано, а щодо інших його перекладів з Хафіза, то виразно можна відчути, що акад. Корш працював над ними уже, як ізстарився, уже як на силах занепав та й, – це ми точно знаємо, – побільше навіть уже тоді, як на передсмертній постелі лежав.
з) Збірний реєстр російської бібліографі? про Хафіза (трохи чи не все – самі дрібниці)
1. Г. С-в, Персидские стихотворения. С французского. – «Цветник», 1810, ч. VI, стор 67 – 68. Подано тут по одному зразку з Анварі, Сааді, Джамі та Хафіза.
2. Журден из книги «La Perse» . О языке персидском и словесности. С французского перевел Пбдн. – «Вестник Европы», 1815, №№ 10 – 15. Дано зразки з Фір-доусі, Хафіза (три газелі в № 11), Сааді та Анварі.
3. Шираз. Гробницы Саади и Гафиза. – «Вестн[ик] Европы», 1815, № 15 (стор. 205 – 213).
4. А. Болдырев, Персидская хрестоматия, ч. II, M., 1826, 2-е видання), M., 1833, стор. 135 – 192: «Из Дивана Хафиза». Самісінький перський текст (без перекладу) 50 газелей, 7 четверостишшів, 12 кит’а. Геть аж до останнього часу ця хрестоматія Болдирєва являлася в Росії найголовнішою помічною працею, з якої студенти-орієнталісти знайомилися з Хафізом, аж доки вийшла в світ хрестоматія Гафарова (див. нижче, № 28).
5. Ю. Познанский, Ода. Из Гаафица. – «Московский телеграф», 1826, № 10 (стор. 66 – 67).
6. Ф. Г., Нетленные глаза. Восточный аполог, из Гафиза. – «Северная пчела», 1827, № 67.
7. Н. Моисеев, Перевод с персидского, оды Джами и Гафиза. – «Казанский вестник», 1830 (ч. 28), кн. II, стор. 185 – 190.
8. П л. Ст-в, К виночерпию. Подражание Хафизу. – «Тифлисские ведомости», 1830, № 1.
9. Л. Якубович, Газель. Из Гафица. – «Литературная газета», 1831 (т. III), № 26, стор. 210.
10. П. П., Газель из Гафиза. Сперсидского. – «Молва», 1835, № 24 – 26 (стор. 387 – 389).
11. С. Назарьянц, Абу-Касем Фердоуси Тусский, с приложением беглого обзора истории персидской поэзии до исхода XV в. по рождеству Христову, ч. II, Москва,. 1851. На стор. 81 – 83 поетів життєпис (за Хаммером) та звістка про його могилу. Перекладів з газелей немає.
12. П. Лерх, Семизвездие на небе персидской поэзии. – «Библиотека для чтения», 1851, т. 105, отд[ел] III, стор. 251 – 268. Одна з зірок «семизвездия» – то Хафіз.
13. И. Холмогоров, Шейх Саади Ширазский, Казань, 1865 (відбіиток] з «Ученых записок Казанского уіни-версите]та»). На стор. 6 напис над Хафізовою могилою. На стор. 10 – 11 текст і прозаїчний переклад газелі «Ступай, отшельник» (№ 61). На стор. 48, у примітці, Холмогоров гордовито виправляє таку помилку Олеарія, якої Олеарій ніколи не робив .
14. И. Ботьянов, Несколько стихотворений из Гафиза, Саади и других, в переводе с персидского. Одесса, 1866. На стор. 8 – 9 цієї рідкої брошури перекладено прозою дві газелі: а) «Две нежные подруги – две чаши старого вина» (№ 524), б) «Прижимаю розу к груди своей, рука моя держит чашу сладкого вина» (№ 34). І є скількись слів про самого-таки Хафіза (з анекдотом про Хафізову зустріч із Тімуром). Все (включаючи й обидві газелі) взято, безперечно, з Доулат-шаха.
15 – 16. Про переклади А. Фета в «Русском слове», 1866, кн. II, та M. Прахова (Персидские песни, мотивы Гафиза) в «Русском вестнике», 1874, кн. І, стор. 215 – 243, – сказано вище, на стор. 217..
17. Йог[анн] Шерр, Всеобщая история литературы, перевод А. Пыпина, СПб., 1867. (Є ще переклад П. Вейнберга. М., 1895 – 1896). Подаються побіжні уваги про Хафіза.
18. M. Карьер, Искусство в связи с общим развитием культуры и идеалы человечества, перевод (з німецької мови) Е. Корша, т. III, Средние века, М., 1874. В розділі «Новоперсидская поэзия» (стор. 201 – 235) для Хафіза одведено стор. 230 – 233.
19. M. В. Лосиевский, Из персидских песен Гафиза. – «Оренбургский листок», 1877, № 7.
20. А п. Майков, Из Гафиза. – «Нива», 1879, №9.
21. П. Гнедич: а) «Если лист летит на землю...» Из Гафиза. – «Нива», 1879, № 24; б) Из Гафиза. – «Нива», 1884, стор. 806.
22. Мир за Джафар: а) Книга персидско-русских разговоров, Казань, 1883, стор. 80 – 81, текст і російський переклад: «Пошел я поутру в сад сорвать розу» (№ 528) ; б) Персидско-русская грамматика, Казань, 1884, стор. 10 – 12, текст, транскрипція російськими буквами та російський переклад: «Если та ширазская турчанка» (№ 8).
23. С. И. Уманец, Из «Дивана» Хафиза. Перевод с персидского подлинника (віршами). – «Северный вестник», 1891, март, стор. 55 – 56. (I. «Роз душистых мне не надо без чарующих очей» – № 155; ІІ. «В темный сад, где млеют розы, вышел я» – № 528). Переклади дуже вільні.
24. M. Г[амазов], Переводы с персидского, турецкого и арабского – в «Записках восточного отделения императорского русского археологического общества», т. V, 1890. На стор. 91 – 92, 273 та 277 – 278 – віршовані варіації на теми з Хафіза.
25. Ф. Корш, Персидский язык и литература. Вступительная лекция. – «Московские ведомости», 1892, № 298, фейлетон. Єсть декілька слів про Хафіза у зв’язку з суфійством.
26. А. Крымский: а) статті в «Энциклопедическом словаре» Брокгауза та Єфрона: «Персидская литература» (полут[ом], 45, СПб., 1898, стор. 365) і «Хафиз» (полутом 73, СПб., 1903, стор. 127 – 128), б) Окремий відділ «Хафиз» у III томі моєї «Истории Персии и ее литературы» (M., 1906) згадано було вище (стор. 221). В «Новом энциклопедическом словаре» статья «Гафиз» (т. XIII, СПб., 1913, стор. 753 – 754). В «Энциклопедическом словаре братьев А. и И. Гранат» статті «Гафиз» (т. XII, М., 1912) та «Персидская литература» (т. ХХХІ, M., 1915).
27. Владимир Соловьев. Деякі переклади (або мотиви) з Хафіза є в його «Стихотворениях».
28. Мирза Абдулла Гафаров, Образцы персидской письменности с X в. до нашего времени, ч. II. Поэзия, М., 1906. («Труды по востоковедению» Лазаревского института восточных языков, вып. 25). Без усякого перекладу на російську мову ввійшов до цієї хрестоматії з лейп-цігського Брокгаузового видання текст 50 газелей (стор. 344 – 388), «мохаммес» (стор. 427 – 429), «Книга виночерпия» (стор. 429 – 436), 11 четверостишшів (стор. 462 – 463).
29. Про «Персидских лириков» акад. Ф. Евг. Корша з моєю вступною статтею (М., 1916) сказано вище (стор. 222 – 223).
30. В. Тардов, Газели Гафиза. С персидского. І. «О, не зови нас в рай, святой отец!» II. «Я шел за розой в сад в час розовых теней». – «Заря России» (давніша газета «Утро России»), 1918, № 14 (великодній), стор. 1. З якнайбільшою певністю можна твердити, що В. Тардов перекладав не з перського первопису, а з якогось європейського перекладу, та й то з перекладу непоганого.
Оті дві Хафізові газелі, що їх підніс професійний журналіст В. Тардов російській широкій публіці в дуже розповсюдженій газеті в великодньому числі заразісінько після надрукованого величезними буквами святкового привітання, виступають як один з численних виявів того інтересу до перської (зосібна до Хафізової) газельної творчості, яка запанувала за останніх часів у російській віршованій літературі. Зацікавилися російські письменники самою формою газелі, способом будувати її з двухстишшів, які всі геть кінчаються на однаковісіньку риму (приміром, у В. Тардова в 1-й газелі рими: «отец», «творец», «жнец», «венец», «жрец», «творец», «чернец», «конец», «творец»). На всяких літературних згуртуваннях, в альманахах тощо виступають сучасні російські поети, им же имя легион, та й частують публіку своїми «газэллами» (обов’язково з буквою «э» і з безглуздим подвоєним «лл», – десь, певне, з аналогії до «новелла», «Изабелла» і т. ін. слів західної піїтичної обихідки). А вже ж коли хтось має втішну спромогу читати справжні перські газелі перською-таки мовою, того всякі такі російські напруги з «газэллами» попросту одштовхують: вони бо зовсім не викликають того естетичного враження, яке приходить тоді, коли доводиться читати перських поетів їхньою рідною мовою; навпаки – дають оті «газэллы» результат цілком протилежний. Правдивий знавець східної поезії в її оригіналі сміливо може сказати: найкращий спосіб, щоб убити й банальною зробити всяку принаду до поетичної творчості Хафіза чи якого іншого перського газельного віршеписа – це подати їх по-російськи в одноримованому вигляді расєйскіх «газэлл», в отому штучному плащі, напрокат стягнутому з чужих пліч і органічно не своєму для російського віршування, що його історичний розвиток ішов зовсім інакшим шляхом, ніж у віршування перського. Бо коли в персів невід-мовно обов’язкова одноримовість загніздилася в глибокому корінні стародавнього письменського життя, з більше ніж тисячолітньою давністю, то для росіян це все буде лиш неорганічна й неприродна мода. Орієнталіст, не вагаючися, може дати всім тим молодим російським перекладачам таку щиру пораду : випадає перекладати перські вірші такою російською віршованою формою, яку мусив би по-російськи вибрати сам перський автор, коли б він був писав по-російськи і був би бажав зробити на психіку російського читача XX віку враження, однакове з тим враженням, що мав перський читач XIV віку од перської
1 Пор. те, що мені довелося казати в «Персидских лириках», M., 1916, стор. XXVI.
227
форми XIV віку. Звичайно, можна вряди-годи і по-росій-ськи подати задля літературної оригінальності або задля наочного ілюстрування десятку-другу Хафізових газелів екзотичною одноримовою формою, із строфами двостишними Замість звичайних російських чотирьохстишних, і з них могтиме повіяти навіть декотра швидкоминуча принада, як екзотичний штукарський фокус, як випадкова вузлувата рідкість. Тільки ж цілого Хафіза спрепарувати в вигляді расєйскіх «газэлл» – це визначало б учинити йому ведмежу послугу.
и) Хафіз в українському письменстві
Українська бібліографія про Хафіза поки що невелика: здається, я досі був єдиним перекладачем для Хафіза.
Ще 1895 року у Франковому часописі «Житє і слово» подав я віршований переклад декількох його поезій (у січневій книжці).
Після того, вже 1918 року, мій ученик M. З. Персіц видрукував у Москві цілу мою книжку про Хафіза, писану в першій половині мовою російською («Песни Хафиза»), а в другій половині – мовою українською («З Хафізових пісень», стор. 79 – 95). Але вже як книжка була цілком готова, цілком видрукована (в друкарні «Крестного Календаря» А. Гатцука), тільки ще не зброшурована, – довелося мені виїхати з Москви; і тоді друкарня серед революційних заколотів не встигла її випустити в світ. Скільки мені відомо, чисто весь наклад, окрім єдиного, та й то неповного, мого коректурного примірника, продано до крамниць, мов непотрібну макулатуру, на обгортку для всякого дрібного краму.
В тому московському примірникові, який єдиний залишивсь у мене, не стає саме українського тексту. І коли я в Києві надумавсь-таки видати антологію з Хафіза, довелося мені віршувати всі переклади наново (і, очевидячки, по-новому) з перського тексту. Вони увійшли в видання: А. Кримський, Пальмове гілля. Екзотичні поезії. Частина III. Київ, 1922і; стор. 166 – 180 – вступна стаття про Хафіза, стор. 181 – 222 – віршований переклад неповної півсотні поезій з його «Дивану» (48 №№) .
