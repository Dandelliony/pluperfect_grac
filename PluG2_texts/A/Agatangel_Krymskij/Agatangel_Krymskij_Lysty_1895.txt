71. До І. Я. Франка
Москва, 18/І 1895 р. 
Дорогий друже!
Рівночасно посилаю Вам дві пачки з книжками, де одна – д. Павликові (Короленко, т. II) та рукопис: передмову до «Шах-наме» та переклад царювання перших чотирьох іранських царів. П’яте царювання (Зоггакове) – дуже довге, через те я його не посилаю тепер, а пришлю вже до другої книжки «Ж[итя] і сл[ова]»; як я вирахував, то того царювання буде на 34 сторони журналу. За тиждень сподіваюся зложити цілий комплект «Этнографического об[озрения]» (до 1894 р.), то тоді зараз зашлю до Вас. Погодіна я не покупив, бо останній том (X) каже про побут П[огодін]а в Галичині 1846 p., а не 1838 р. (як Ви писали), та й то каже дуже мало, на сторонах 10 – 15, а саме – про зустріч із Зубрицьким.
Чи ви вислали всі книжки «Житя і слова» за минулий рік до Політехнічного] муз[ею]? (я розумію 3-й примірник). Тепер святки, важко забрати справу про все, N та все ж і здається мені, що з третього примірника прийшла туди тільки кн. II та VI. Звістіть мене. Те ж саме звістіть, чи вислали Ви й 4-й прим, (замінений, Міллерів). Питався я про «Ів[ана] Виш[енського]», – кажуть, не приходила ще книжка.
З Ваших грошей єсть у мене ще над 21 крб., правда, що я ще не докупив «Этнографического об[озрения]».
Будьте ласкаві заплатити за мене в адміністрацію «Зорі» 5 крб., що оце їх посилаю. Та ще ж оддайте, з ласки Вашої, лист д. Павликові.
Ваш А. К.
Про ужиті марки знов просю.
72. До І. Я. Франка
Москва, 1/ІІ 1895 
Дорогий друже!
Вашого листа з 27.1 одержав. Спасибі за все. Вишенський іще в цензурі. Згадуєте про польські переклади з
Фірдовсія. Ох, 1 сам я бажав подати бібліографію польську, а надто чеську, та важко було; звістки можна було б узяти, мабуть, з «Bibliographia polonica» та з «Ottuv slovnic naucny» , тільки ж у Москві велика морока, доки їх роздобудеш; коли Ви пишете, можете будь-що додати, то будьте ласкаві. А на коли треба дальший рукопис? визначте речинець.
Цими днями буде засідання в Політехнічному музеї, – розпитаюся про вислані Вами книжки, а то на святках шкода було й справлятися. Ті книжки, які Вам потрібні, я покуплю взавтра та ще пришлю бібліографічний спис російських праць про Палею.
Якщо Фрейтагові ще не висилали 1-го ч. «Ж[итя] і сл[ова]», то поки що й не висилайте. Він змінює квартиру. Бувайте здорові!
Ваш А. К.
21 янв[аря]
Купив Вам Істрінову «Александрію». Його реферат про Палею, мабуть, ще не надруковано: він мав друкуватися в «Трудах» («Древностях») нашого Археологического общ[ест]ва, а я знаю дійсне, що останній випуск іще не вийшов у світ. Спитаю в самого Істріна. Переглянув усі 8 тт. погодінського життєпису. От Вам результати: т. IV (р. 1835) – сближение Погодина со славянским миром, ст. 331 – 334; ibidem (1836) – сношения со славянскими и европейскими учеными, стор. 416 – 423; т. V – путешествие по славянским землям 1838 – 1839, стор. 213 – 229 (про Галичину нема нічого); т. VII (1842) – встреча Погодина с Зубрицким, стор. 17 – 20. Про 1846-й рік я в минулому листі помилився: про той рік нема нічого. Єдине місце, де пишеться про Галичину, то т. VII, стор. 17 – 20. Зміст – Галичина – то Русь, тільки про це росіяни не знають, Зубрицького Погодін знав досі з листів; 3[убрицький] дав йому тепер деякі цінні рукописи і водив його по Львові яко чичероне, а Погодін прислав йому за те російський «Свод законов», до них був пристав якийсь русин-молодик і розмовляв з Погодіним; потім П[огодін] їздив до Белзця («Бєльца»); їдучи до Праги, встиг розбалакатися з поляком Красінським. Задля таких нерясних звісток я не схотів Вам купувати цього тому (коштує 2,50); звелите – покуплю.
73. До П. Г. Житецького 
М[осква], 18 16/ІІ 95 
Дорогий учителю!
9-го января я здобув Вашого листа вкупі з книжкою, спасибі Вам, а 12 февраля – лист із грошима. Чогось я знову занепадаю на здоров’я, тим-то я й не одвітив Вам на Ваші листи одразу: все мені в грудях спирає, дихати нічим, часто, замість працювати, мусю лежати. Коротко знов писати до Вас я не хтів: бажалося побалакати як слід.
Перш усього Ви десь, певне, спиталися б за «Теорию сочинения», яка моя думка про нього. А я й сам себе не розберу в цій справі, бо з-за кожної стрічки навіч мені постає Ваше обличчя, чується Ваш голос, і замість судити про книжку, я поринаю в спогади про минуле. Ні, не в учеників своїх розпитуйте про Ваш учебник, а в сторонніх людей, бо ученики Ваші завше пам’ятатимуть, що Ви – їхній духовний батько, що Ви їх понавчали думати і що ця книжка – то їхня найперша розумова страва, з якої гадка в них зміцнілася і зросла. Може, ті, котрі вже вчителюють самі, ще годні будуть щось і сказати; тільки ж щодо мене, то я ще не педагог: замість насмілюватись на критику, я попросту дякую Вам за пам’ятку, за те, що .Ви прислали мені тую книжицю та мене врадували.
Дуже я радий, що Ви згоджуєтесь дати мені Ваші лексичні українські матеріали. Я вже й теперечки дещо роблю в тім напрямі, який Ви вказали. Моє «курсовое сочинение» – про українську мову XV століття. Між іншим, я звертаю увагу і на словарний матеріал того періоду. Якщо встигну та якщо вистарчить мені даних, то я в кінці розвідки помістю яку-небудь сучасну українську казку та й спробую показати, як міг її розповідати простий селянин з XV в. Шкода тільки, що речинець у мене недовгий, – треба дбати й про те, щоб не спізнитися.
Радію, що книжечки мої Вам сподобались. Горенько моє, що друкарських помилок там багацько, але то не моя вина: сам я не міг стояти в друкарні над машиною, коло набору[...]. А от не знаю, чи не вилаєте мене за мою редакцію, адже я видав не справжнього Квітку, а препарованого (найменше постраждала «Маруся»). Тільки ж я пересвідчений, що в лубочнім виданні препарувати Квітку таки треба, бо деякі місця в його творах смердять; незабаром подаю до цензури «Добре роби, добре й буде», дак тую повістку я сильно позмінюю. Знов же й мову Квітчину я ткнув гаразд: ніяких «рабьенків», «стало быть» -ів, «дерганий» і т. ін. – -ви в губановськім виданні не знайдете. Знаю добре, що багато дехто вилає мене за моє поводження, та дарма! про мене! мені здається, що я вчинив гаразд.
«Ластівки» шукатиму, та навряд чи знайду: не пам’ятаю, щоб колись зустрічав її в тутешніх букіністів. Лубочних видань українських ще не покупив, – взавтра зроблю се. Мабуть, пересилка коштуватиме дорожче, ніж самі книжечки. Шкода, що Ви зараніше не написали про них: в мене було по півсотні примірників кожного твору, та я подарував Чайченкові.
Незабаром сподіваюся прислати до Вас декілька своїх праць. Зараз нема в мене жоднісінької відбитки. Рівночасно засилаю (коректурний) початок одної моєї дуже довгої розвідки, що тепер з неї друкується ледве 1/10 (аркушів 5 – 6).
Ваш щирий прихильник і вчений
Аг. Кримський
74. До І. Я. Франка
Дорогий друже!
Взавтра Ви одержите 500 крб. од К. Фрейтага на підмогу «Житю і слову». Може бути, вкупі з тими грішми здобудете Ви ще й 438 крб., що Вам треба буде передати їх д. Павликові. Звісно, випадало б подякувати безкористовному росіянинові щирою мовою, але ж самі здорові знаєте, що в нас поліціанти іноді з найневиннішої речі зроблять казна-що. Тим-то будьте ласкаві зараз по одержанню грошей одписати Фрейтагові самими-но такими словами:
Милостивый государ!
Ваш поступок делает Вам честь І Больше ничего написать не могу. За 500 рублей, присланные для поддержки органа, которого редактором я состою, приношу Вам живейшую благодарность. Радуюсь, что направление моего журнала, чуждое всякого шовинизма, обращает на себя внимание великоросса. Только посредством взаимной терпимости и взаимной помощи обе нации, малорусская и великорус, екая, могут успешно двигаться по пути науки и прогресса.
С истинным почтением
(підпис і дата)
Якщо схочете ще щось додати, то додавайте дуже обережно, щоб які-небудь «серцевіди» не причепились. Оту відповідь зашліть на адрес: Москва. Рождественка. Центральные номера. Его высокоблагородию К. А. Фрейтагу.
На той самий адрес вишліть і 1-шу кн. «Ж[итя] і сл[ова]», 1895.
Ваш Л. Хв.
Передайте лист д. Павликові. Будьте ласкаві, купіть і пришліть мені якнайшвидше «Studien» Огоновського. Порахуємось потім.
75. До І. Я. Франка 
18 2/ІІІ 95 
Дорогий друже!
Недавнечко Ви одержали од К. Ф. Ф[рейтаг]а 500 крб. на «Житє і слово», а тепер (мабуть, іще вчора) він знову посилає 225 крб. Оті 225 крб. треба буде покласти в щадницю, бо я знаю, що надавець хоче потроху досилати ще грошей, аж поки набереться 500 крб. На ті гроші він хоче видати українською мовою який-небудь важний науковий твір (переклад), бажалось би – щоб етнографічний. Увесь дохід з того має піти знов на «Житє і сл[ово]». Докладно про все те він написав сам у листі до Вас, тільки ж я дуже непевний, чи розберете Ви до ладу його невиразне письмо. Я Вас дуже прохав, щоб Ви звістили Фрейтага листом про те, що одержали 500 крб. Якщо іще не написали, то швидше напишіть. А про ці 225 крб. не треба писати впрост до Фрейтага: доволі буде й того, що повідомите мене, а я покажу Ваш лист йому.
Щодо «Історії релігії» Тіле, то Фрейтаг спершу хтів був також запросити до видавництва Вас. Як я йому сказав, що у д. Павлика вже єсть готовий переклад, то він (через Вас) послав гроші д. Павликові. Тая відповідь, якую прислав д. Павлик на Фрейтагову думку, показує, що д. П[авлик]ові не хочеться заходжуватися коло видання. Чи не схотіли б Ви? Щоб зрозуміти Фрейтагові плани, будьте ласкаві прочитати Фрейтагів лист до д. Павлика, який вислано на Ваш адрес укупі з грішми: на теє прочитання уповажняє Вас сам автор листа.
Тепер про свої справи. Може бути, я не встигну прислати «Зоггака» зараз (бо в мене тепер наспіла робота до «Энциклопедического словаря» Брокгауза і Єфрона, що не жде), то друкуйте в 3-й книжці те, що є в Вас з рукопису. А вже ж за правопись мою докоряєте мені марно: рукопись я писав не тією орфографією, що листи.
Ось Вам рахунок за книжки:
з мене Вам належить 30 крб. за журнал та 50 коп. за проданий випуск Корша – Кирпичникова. А мої трати ось які (NB. Після того, як Ви передали д. Павликові 10 крб. та вернули мені старого Галахова, Ви зоставались винні 50 коп.):
зостаток.......... 50 коп.
Буслаєв, т. І........ 50 коп.
пересилка.......... 22 коп.
Буслаєв, т. II........ 70 коп.
пересилка......... 30 коп.
«Этнографическое обозр[ение]» (NB. Кн. 1 – 
№ 1 – 3 . 2,00 бібліографічна]
«Этнографическое] обозрение» рідкість)
№4 – 7.......... 2,00
 «Этнографическое обозрение» 1,50
№9 – 11 ..... 1,00
№ 17 – 18........ 40
пересилка №4 – 18..... 15
» №2....... 78
» № 1, 6, 7, 9 ... 63
» № 10, 11, 17 . . . 41 коп. 2,70
«Этн [ографическое] обоз [рение]» 2,53 
№ 3, 5...... 3,37
«Александрия» Истрина . «Этнографическое обозр [ение]» №13 – 1578
№ 16 – 19........ 78
перес[илка] «Алекфндрииі» і «Этнографического обозр[ения]»
№ 17, 18....... 78
«Этнографического] обозр[ения]» № 13, 14, 15, 16, 19 .... 78
21, 25
Як бачите, тільки за один річник «Этнографического обозрения» я заплатив умовлену ціну, а то все дешевше. Між іншим, радію, що здобув Вам і кн. 1 та й то за дешеву ціну. Річник 1894 Ви здобудете в заміну за «Житє і слово», 1894 (адресуйте проф. Міллерові). Істрін своєї розвідки про «Палею» зовсім не буде тепер друкувати, – тож річ очевиста, що й покупити її я Вам не міг. За останні 10 років не було нічого нового важливого про «Палею». В «Киевских университетских известиях» (здається, 1881 p.) була рецензія Жданова на книжку Успенського; в тій рецензії Ви знайдете дуже докладні бібліографічні звістки про всі дотогочасні розвідки, розправи, замітки і т. ін., які стосуються до «Палеї». А в Вас яка «Палея»? Толковая чи історична? Тут у Москві, побіч видання тихо-нравівців, готується ще одно. То Ваше вже буде третє.
Про справи з рукописами Румянцевського музею напишу до Вас у другім листі.
Ваш А.К.
Кінчиться друк дуже важної для Вас книжки М. Сперанського «Славянские апокрифические евангелия» (розвідка і тексти). До речі: автор проха Вас прислати йому відбитку «Апокрифа про дітство Ісусове». Адрес – Румянцевський музей.
76. До І. Я. Франка
Москва, 15 м[арта] н. ст. 1895 р. 
Дорогий друже!
Сьогодні одержав Вашого листа (з 10/111) і зараз-таки відповідаю. Ваша правда: 17-у і 18-у книжку «Этнографического обозрения» я Вам і покупив і послав двічі, помилкою; тільки ж щодо книжок 3 – 6, то там помилки немає: я їх таки вислав. В мене записано от що: вкупі з III т. Щедріна послав я д. Павликові «Этнографическое обозрение», кн. 4-у і 18-у; вкупі з XI т. Щедріна – «Этнографическое об[озрение]» 3-ю і 5-у; а 6-а кн. була в пакеті, заадресованім на Ваше ймення (там ще були кн. 1, 7, 9). Отож про кн. 4-у, 3-ю і 5-у розпитайтеся в д. Павлика, а 6-у пошукайте в себе. Про результати повідомте мене. Передивляючись рахунки, я бачу, що один раз я заплатив за кн. 17 і 18 – 1 крб. (у букініста), а другим разом (купуючи річник в Політехнічним музеї) – 3,37: 21 = 1 крб. 68 коп. Звісно, тепер треба буде викинути з Вашого рахунку ціну кн. 17 – 18. Лічимо їх за середню цифру – 1 крб. 50 коп. (однаково я їх за стільки не продам назад) – виходить, що я Вам винен не 9 крб. 25 коп. , а аж 10 крб. 75 коп. Річ очевиста, що цих грошей стане на всі томи «Сборника», які Ви бажаєте. Щоб дешевше, я спершу пошукаю «Сборника» по букіністах.
А й я Вас дуже-дуже просю вислати мені якнайшвидше «Studien» Огоновського: в мене немає власного примірника, а чужий треба вернути.
Напитував я людей, щоб узялись переписувати для Вас старі рукописи, – поки що не знаходю таких. Нашим славістам переписують старі манускрипти їхні жінки.
План Ваш на видання книжок я переглянув укупі з Фрейтагом. Одну зазначену Вами річ – статтю проф. Успенського – треба безумовно одкинути, бо оригінал – російський, тим часом жертвуватель має на оці видати такий твір, якого нема ані по-рос[ійськи], ані по-польськи: треба, бачте, видати таку книжку, щоб вона звернула на себе увагу неукраїнців і примусила їх узяти в руки українську книжку. Щоправда, можна буде трохи й одступити од цього pium desiderium , можна вибрати й менш важливий якийсь твір, тільки ж одно треба пам’ятати: це не може бути переклад з мови польської або російської. Клоустона перекласти було б непогано, та тільки всього, а не саму передмову; отже ж, на цілий твір грошей не стане, а втім, ще подивимось. Як на мене, то я б найшвидше спинився на «Історії чорта», якщо не знайдемо чогось кращого, то візьмемо саме цю книжку. Але зараз не випада ні про що думати-гадати: спершу треба дочекатись Тіле, доки надрукується, а вже потім міркувати про другі книжки. Тим часом переховуйте гроші, як Фрейтаг прохав, у щадниці: хто зна, може, справа місяців на 8-9 одтягнеться?! Ваш спис (дякую Вам за нього!) буде переховуваться в мене: добре й те, що я тепер знаю, якої Вам книжки бажається. Та ще пам’ятайте, що можна було б видати також що-небудь і не етнографічне, а історичне, філософське і взагалі научне: може, й тут подасте деякий план? Що грошей буде більше як 225 крб., я за те ручуся. Фр[ейтаг] хоче вдатися ще й до Грушевського за порадою; тільки ж, коли б він і обібрав той твір, який назве Грушевський, гроші з видання однаково підуть до Вашої розпорядимості, а не чиєї іншої. Якщо у Павлика немає перекладу Тіле і він не схоче робити нового, то чи не хочете взятись за це діло В и? Деякі глави взяв би я. Треба Вам знати, що Тіле – то idée fixe у Фр[ейтаг]а: він на ній уперто стоїть.
«Широковещательно и многоглаголево написахъ азъ!» – коротко скажу: сховайте ті 225 крб., ждіть, доки я роздобуду Вам ще стільки або й більше, а тоді порішимо, що видавати. Завважу ще, що хоч остаточний вибір книжки залежить ніби од мене, але я дуже зв’язаний у тім виборі і з волею Ф[рейтаг]овою рахуватися муситиму.
Ваш А. К.
Та розпитайте, будьте ласкаві, в д. Павлика, чому він нічого не відповідає й рукопису не шле.
P. S. Фр[ейтаг]ові не вислано 1-ої кн. «Житя і слова».
17 м[арта] н. ст
Вже лист був написаний, тільки я не мав спромоги одіслати його (бо звідси до пошти – кругосвітня подорож), коли як стій здобув таку звістку: нехай поперед усього піде в друк передмова до «Populär taies and fictions» Клоустона, а що має піти далі, про те мова буде опісля. До проф. Грушевського Фрейтаг, мабуть, не вдаватиметься, бо вже сам уложив свій власний план. Переклади робитиму я, бо треба, щоб наріччя було українське: думаю, що це й Вам на руку ковінька, бо Ваш час збережеться. На всю Москву єсть тільки один-одні-сінький примірник Клоустона – у проф. Кирпичникова; вдавшись до нього, я почув, що він цілий місяць або й півтора не могтиме мені позичити теї книжки. Якщо у Вас єсть тая книжка, пришліть до мене 1-й т. я к-найшвидше, рекомендованою опаскою: за п’ять днів я переложу передмову та й пришлю до Вас (вкупі з оригіналом), щоб заразісінько печатати. Може бути, що доведеться переложити й обидва томи: мені, принаймні, ця праця подобається, бо стосується до моєї спеціальності; не знаю тільки, чи пощастить умовити Фрейтага. Хоч у нього й є свій план, та Ви таки присилайте мені спис творів, які б Ви бажали видати, та пишіть якнайбільше заголовків: чей же й я маю деякий вплив на розпорядок видання! Думаю, що мій голос перед Фрейтагом дещо важить.
77. До І. Я. Франка
Дорогий друже!
Рівночасно засилаю до Вас ще один том «Сборника», який прийшов із Петербурга; а ще один (XV) пришлють з Академії незабаром. Нещодавно я був одіслав до Вас: т. IX (заплатив 1 крб.), т. XII (1,25), тт. XXI та XXXVI (3,50); пересилка коштувала 1,72. Сьогоднішній том коштує 1,50 та пересилка 60 коп. (Клоустонової пересилки я, звісно, сюди не лічу, бо то мусить іти моїм коштом). Як Ви мені вернули дві книжки «Этнографического] обіозренияі», то я був Вам винен 10,75; одкиньмо новіші видатки (9,57), я Вам зостаюся винен 1,18. Та ще Ви мені прислали «Studien» Огоновського, – будьте ласкаві написати, скільки вони коштують заразом з поштовими видатками.
Клоустона я Вам тепер одсилаю, бо тепер добув собі власний свій примірник. Рукопису Ви сьогодні одержите тільки шматок та й друкуйте його (мабуть, буде на 2 арк.), а як пришлете мені 1-й аркуш, то вже здобудете решту. Чи не можна було б зостатися при правописі Желехівського (себто, з ї)? Думаю, Ви нічого не матимете проти того. Та неодмінно почніть друкувати 1-й аркуш разом з заголовком, щоб можна було показати Ф[рейта]гові. Відколи д. Павлик прислав (спасибі Вам!) рукопис Тіле, відтоді єсть повна надія на дальші жертви од Ф[рей-та]га. Вибачайте, що рукопис мій дуже замазаний: писалося без чернетки.
Переклад з Коскена зробіть Ви самі, тільки тра буде помістити його на кінець книжки. Як побачите з моєї передмови, до книжки піде не сама «Introduction» , а й деякі глави. Вам які глави хтілося б дати? Напишіть, бо «голова добре, а дві краще».
Чи Ви були б не від того, щоб Тіле пішов за один з номерів Вашої «Бібліотеки», тільки ж зоставався власністю Павликовою? Звістить мене або перебалакайте попереду з д. П[авликом] та аж тоді звістіть.
Одіслав Вам сьогодні рукопис і книжки, а лист оцей піде вже взавтра, бо зараз пізно буде.
. Якась плутанина вийшла з торішніми книжками «Ж[итя] і сл[ова]», що йшли на Політехнічний] музей. Треба б було, щоб усіх примірників було чотири (три за гроші, а один в заміну за торішній журнал, що вже до Вас заслано). А Ви (очевидячки, тут єсть помилка) поприсилали от які книжки:
І ... 2 прим. IV ... 3 прим.
II ... 3 прим. V ... 3 прим.
ІІІ ... 3 прим. VI ... 5 прим.
Один примірник] 6-ї книжки вже я забрав з музею, щоб вернути Вам. А Ви маєте ще прислати повний торішній комплект та одну книжку І (торішню-таки).
Будьте ласкаві, вишліть ті книжки «Ж[итя] і сл[ова]» негайно, бо професори наші швидко вже роз’їжджаються з Москви.
Ви мені писали, що вислали Сперанському витинку з«Ж[итя] ісл[ова]», ч. II. Він каже, що не одержав. На який Ви адрес посилали були?
Нашукав я людей, що можуть переписувати старі рукописи (поручив їх мені д. Долгов, начальник рукописного одділу Рум[янцевського] музею). Тільки ж южно-руських списків у музеї мало, більше єстьзападноруських. Чи Вам і таких треба? Зрештою, мабуть, чи не все, що є в Рум[янцевському] муз[еї], використав покійний Тихонравов. Ви, мабуть, маєте його «Отреченные книги»?
Ф[рейтаг]ові не вислано 1 кн. за цей рік.
Ваш А. К.
P. S. Про всякі літературні новинки повідомляйте мене – я зараз друкуватиму в хроніці «Этнографических об[озрений]» (див., приміром, ту книжку, що незабаром вийде).
Яку саме посаду Ви тепер обіймаєте? Напишіть неодмінно, мені дуже хочеться знати. Д. П[авли]к писав тільки, що Ви стаєте за у[ніверситетськ]ого професора, а якого – не пише.
1-й аркуш «Шах-наме» одержав.
P. S. Марки, що я наліплюю, раз у раз присилайте.
78. До М. І. Павлика 
М[осква], 18-у 95 Високоповажаний добродію!
Фрейтаг уже давно наставав на мене, щоб я швидше написав Вам одповідь, та я за всякими справами ніяк не міг, а потім цілий тиждень мене не було в городі.
Дрепера він видати не хоче через те, що чув од Пипіна, котрий, як Вам відомо, колись дуже клопотався коло російського перекладу Дрепера, що ця праця – геть не научна і що тепер сам Пипін ані пальцем не був би поворухнув, щоб її перекласти. Опроче, Ф[рейтаг]ові дуже хочеться бачити якнайшвидше Тіле в слов’янськім перекладі (resp., українськім). Прочитавши Ваш лист, він надумався помістити Тіле в серію «Літер[атурно]-наук[ової] бібл[іотеки]» Франка (звісно, зоставляючи Вас хазяїном готових книжок), та ще пожертвував на українське видання папір, що коли його продати за доброго курсу, то буде карбованця з 200. З тої суми 100 крб. мають піти на Франкові видання, а другі 100 крб. мають піти до Вашої повної безконтрольної розпорядимості, але 1) допіру по скінченню друку Тіле, 2) по скорім скінченню.
З мого боку задержки не буде. Якщо я іноді ніби спізнювався з рукописом, дак це виходило попросту через те, що я боявся посилати рукопис великими шматками, а надто після того, як друкарня загубила дещо. До того ж я й не бачив потреби поспішати, бо звичайно друк тягся страх як довго. Тепер Ви мені прислали арк. 15-й – зостається в Вас скрипту ще аркушів на двоє, але я вже почав переписувати твір далі і швидко, саме на час пришлю
Вам. До кінця збірки ще знайдеться матеріалу 2 у – 3 арк., а там зараз піде Тіле.
Фр[ейта]г казав, що Вам напише, щоб Ви не боялися слати «НІародІ» на його адрес (він навіть каже, що лист в нього давно вже готовий, тільки він жде ще на м і й лист, щоб послати вкупі). До нього не можна слати листи: це він рішуче заборонив, а часопис можна, бо він, в разі халепи, може сказати: «Чим же я винен, що мені шлють?!» Про листи такого не скажеш.
Треба вислати ось які чч. з минулого року: 1, 3, 4, 5, 7, 8, 20, 22, 23, 24. А з цього року: 6, 8. Адрес от який: Москва, Трубная площадь, 1-й Знаменский пер., д. Вишнякова, кв. № 1.К. А. Фрейтагу. Пошліть-бо все заразом або двома посилками, в рекомендованих ковертах, та не гайтесь, а шліть заразісінько (якщо буде дві посилки, то другу за 3 – 4 дні), бо незабаром Фрейтаг поїде на «дачу», то ж коли посилки прийдуть без нього, то зчиняться великі прикрості: на пошті їх розпечатають.
Починаючи з 9 ч., шліть часопис на адрес: Киевской губ., г. Звенигородка, мені. Туди ж зачніть пересилати й збірку творів, починаючи з 7-го аркуша. На перший раз пришліть з п’ятеро примірників 7-го арк., далі 5 прим. 8-го арк. і т. д., а потім знов доведеться почати з 7-го, аж доки в моїх руках не буде 50 прим, кожного аркуша. Фрейтаг Вам уже писав, що пересилка йде його коштом (адже це єдина заплата мені за перекладарську працю), тому-то записуйте кошти пересилки та одчисляйте од тих грошей, що Вам передав Франко.
Радю Вам: не гайтеся з друкуванням, щоб Тіле вийшов у світ якнайшвидше. Будьте певні, що крім тієї сотки крб., яка вже лежить про Вас, Фрейтаг дасть іще грошей! Людина з нього добра і щира, тільки жива, гаряча й нетерпляча: з останньою рисою дуже треба рахуватись.
А от і Фрейтаг прийшов. Кінчаю.
Ваш А. К.
79. До Б. Д. Грінченка
Звенигородка в Київщині,
18 24/VI 95
Любий земляче!
Вчора я одержав Вашу кореспондентку, оту, що Ви направили на Москву. Ну, я вже дещо так і зробив, як Ви бажаєте, себто одіслав Вам «Житє і сл[ово]» та ще додав «Конотопську відьму». Од Вас «Думи й пісні» здобув, – спасибі Вам за пам’ятку! Чепурненьке видання. Передше Ви поприсилали мені «Робінзона», «Батька та дочку» та «Підпал», а других книжечок, про які Ви писали мені, що присилаєте їх, я не дістав: десь, певне, погубилися дорогою. Швидко й я Вам дечим оддячуся. Мабуть, в середині юля буде вже готова моя збірка (tandem! адже три годи друкується!), – всього аркушів з 24. Та у Франка друкується мій переклад (з англійського, з моїми додатками): «Народні казки та вигадки. Як вони блукають та перевертаються» Clouston’a. Праця, як на фольклор – першої ваги, а російською мовою її немає. З «Шах-наме» робиться відбитка (цікаво мені почути Вашу гадку про мій переклад). Перший шматок моєї розвідки про перський містицизм уже давно готовий, та друкарня не дає, доки не вийде цілий том «Трудов Восточной комиссии» (моя книжечка – відбитка звідти). Про Франкову дисертацію я подав довгу докладну критику до «Киевской старины»: лаю. Кажуть, що Франко посвариться за те зо мною, та я не вірю.
Мене вирядило «Общество любителей естествознания, антропологии и этнографии» на літо робити досліди поміж караїмами, та я за своїм нездоров’ям не поїхав і почав робити всякі археологічно-етнографічні екскурсії тутечки (по церквах, горищах і т. ін.). Багато придбав цікавого, та що найдорожче – збірка старецьких віршів українських з кінця минулого століття. Навмисне, щоб розпитати про се, про те, поїхав я на три дні в Київ (16 – 20 юня) до Житецького і радився з ним. Показалося, що моя збірочка – дуже цінна річ. Я її видам у світ з великою передмовою. Довідавшись, що я етнографую теперечки, Житецький дав мені велику-величезну (з пуд буде ваги) колекцію казок українських, записаних одним писарем за 70-х років. Матеріал – зовсім незвісний і од нікого не обслідований. Багато є порнографії, що її видати в світ не можна, та куди більше гарних фабльо та «міфічних» казок. (А втім, ще побачимо, чи то міфи! Щоб бува тії міфи та не позичено з Радивиловського та Галятовського). Сподіваюся, що в Москві дадуть мені гроші на видання; том буде більший, ніж у Чубинського. Ще ж дав мені Житецький, між іншими важливими паперами, власноручні рукописи Руданського, що всі думали, ніби вони загубилися. Друкуватиму в «Житі та слові» та в «Зорі». Сьогодні вже послав до «Житя і сл[ова]» розвідку «Про рукописні редакції творів Руданського, про їх відносини між собою та про листи поетові» (дуже цікаві листи Руданського до брата його – Грицька).
Був і в Семена Жука. Він несподівано спитав мене, чи не візьму я кафедру руської мови і словесності. Правду кажучи, я не від того, хоч Житецький одраджує та вговорює зостатися в Москві, де був Бодянський, Максимович і інші. Чогось Жук на Вас ніби скоса дивиться. Що таке скоїлося? Чи, може, секрет?
Вернувши з Києва, я був занедужав: звичайне з дороги, і слабував два дні так, що нічого ані читати, ані писати не міг. Та потім як одужав, то знов кинувся в працю. Роблю. Мені гарно. Чи довго ще житиму, я про те тепер не думаю ані крихітки. Я знаю, що мені тепер гарно на душі, – ну, та й годі. Значця,тра працювати і далі з усієї моці, щоб було так само гарно.
Напишіть мені, скільки треба книгареві заплатити за ті книжечки, які Ви прислали були на комісію, бо я забув.
Ах, ота недавняя смерть! отая смерть! Я, відколи довідався, не можу ані на день забути про таку втерю. Ще ж до того мої фольклорні праці – всі такі, що раз у раз згадується тая великая людина. На мою думку, після Тарасової смерті ще не було такої гіркої втрати для нашої батьківщини. Пером йому земля!
Бувайте здорові!
Ваш А. К.
80. До П. Г. Житецького 
Звенигородка (Київщина) 
Дорогий учителю!
Той матеріал, який Ви мені були дали в Києві, я вже трохи й використав. Про Руданського замітку (може, на лист друку, а може, й менше) заслав я до Франка зараз-таки, як приїхав з Києва, а потім заходився лагодити до друку його твори, – котрі не друковано ще. Довга поема «Світові байки» надрукується десь, певне, сього ж таки року, а приказки – тоді, як скінчить своє видання Комар. Що ж до етнографічного матеріалу, то й його я розібрав уже і позначив, що з чим робити, і навіть порівняння деякі поробив. Тільки ж єсть одна річ, що не дає мені спокійно працювати, а саме-іменно: я не розпитався у Вас, хто, де і як поназаписував усі ті казки та фабльо. З мови мені здається, що воно записано десь недалечко від границі з Галичиною. Але де саме? в якім повіті? Я б дуже-дуже Вас прохав начеркати мені пару слів про це (адрес: Звенигородка, Киевской губ. мені).
Книжку Марковського я прочитав. Справді – як Ви казали – це «знамение времени и символ хамства». До всього того автор не потурбувався добре познайомитись з літературою предмета. У мене є думка: розібрати докладно його книжку, притягти до досліду те, що йому зосталось невідоме (з праць по історії южно-русской науки XVII – XVIII в.), та встановити правильний (або в усякім разі правильніший) погляд на справу. Щоправда: це вийде не рецензія, не критична стаття, а ціла нова праця. Я вже й до д. Науменка написав, чи дасть він місце такій роботі в «К[иевской] старине».
Перекажіть Гнату Павловичеві, що я дуже перепросюю його за те, що обіцянки своєї не додержав. Я був обіцявся послати свій розбір Франкової дисертації на його ім’я, а послав просто до редакції. Причина – тая, що я за всякими другими роботами дуже спізнився з тим розбором і одіслав його зовсім недавнечко: тим-то не хотілось гаяти час, пересилаючи рукопис по декількох інстанціях.
Щиро шануючий Вас
А. Кримський
81. До М. І. Павлика
Дорогий добродію!
Це вже другий лист пишу я до Вас сьогодні: першого я попереду був хтів писати тільки для Вас, та якось сам собою він так написався, що можна його і до друку дати. Тим-то пишу вдруге.
Здобувши звістку про Михайлову смерть, я зараз заходився з думкою, чи не можна було б видати повну збірку його творів, очевидячки, хронологічним розпорядком. Написав я в цій справі два листи до Ф[рейт]ага. Не одразу, та таки він згодився, щоб оті гроші, які він дав на Тіле, обернути на видання писань Д[рагоманов]а. Тільки ж виставив дві умови: 1) можна обернути ті гроші на видання власних писань Д[рагоманов]а, та не можна обернути на щось інше, напр., на книжки про Д[рагоманов]а; 2) треба, щоб Ви не пізніш од 1-го августа ст. ст. дали остаточну відповідь, себто, чи на Д[рагоманов]а мають піти гроші, чи на Тіле: після 1-го авг[уст]а гроші мають піти тільки на Тіле. Повідомлення пришліть мені, я вже завідомлю Фрейтага.
Я сподіваюся, що Ф[рейтаг] таки не покине своєї думки про Тіле і після нового року (тоді в нього будуть гроші) знов схоче видати його. Тим-то я не жалкую своєї праці над перекладом і навіть перекладатиму далі. Та навіть хоч би моя праця мала і пропасти, то я не жалкуватиму, бо видання творів Драгоманова тепер потрібніш, ніж що. А втім, усе залежить од Вас: рішайте самі, що хочете видавати: чи Драгоманова, чи Тіле. Звісно, тих грошей, що ми маємо, не стане на повне видання, та нехай надрукуються хоч два перші томи, а там знов щось ізвідкілясь капне!
Що ж до моєї збірки, то вона мусить додрукуватись і переслатись мені (50 прим.) таким самим способом, як і передше ми були погодились. І ФІрейтаїг виразно Вам написав, що воно так має бути. Сьогодні я одержав стор. 97 – 320, шліть мені й далі те саме + конець. (Та бракуючі числа часописі]!). Як буде готова окладника, то пришліть мені один примірник: може, решту пощастить мені надрукувати й у Росії: адже ж окладника – не книжка і цензура не має боятись; а один примірник – то треба на зразок.
Передмову, заголовок і спис помилок пришлю заразісінько після того, як дістану од Вас лист 21.
Ваш А. К.
82. До О. Я. Кониського
Звенигородка, 18 21/VII 95
Вельмиповажаний Олександре Яковичу!
Сьогодні я здобув лист од Франка. Він і мені був цілий місяць не писав, та тепер пише, що цілий місяць їздив туди-сюди. Десь, певне, він і до Вас уже одгукнувся тепер про «Хронологію творів Шевченка; та про всякий случай я рівночасно нагадав йому од себе, щоб він одписав Вам щось. Франко пояснює, що його не затвердили через Барвінського та Вахнянина, бо вони, каже, хтять просунути «свого» Студинського (здається, Ст[удинський] племінник Барвінського). Тим-то я думаю, що Барвінсьrий і далі не схоче клопотатися ні про кого, опроче як про Студинського.
Коли Франко не зможе надрукувати Вашої статті, то я зовсім певний, що її охоче надрукує «Книговедение», тим паче, що Ви не женетесь за гонораром. Я не знію адреса «Книговедения»... ба, знаю, ось він: Москва, Тверская, угол Козицкого переулка, д. Ланиной... тільки ж коли Вам нічого буде заждати з місяць, то краще б я сам узяв у Вас статтю та оддав В. Н. Сторожеву. Сторожев торік скількись разів мені нагадував: «Ну, что? Скоро ли Комар пришлет свой «Покажчик»?»
Тих видань «Кобзаря» та «Гамалії», які Ви питаєтесь, на жаль, і в мене нема. Есть у мене «Чигиринський кобзар і Гайдамаки» 1844 р. з цензурним дозволом 27-го февраля 1843 року, де в середину вліплено «Гайдамаки» 1841 р. з цензурним дозвлом 29-го ноября 1841 р. У Москві в Румянцевському музеї я Вам подивлюся, що треба.
Руданського зачну друкувати в «Житі і слові» та в «Зорі» (якщо вона не від того). Статейку про його твори та два листи (в копіях) я вже послав до Франка.
Даремне побиваєтесь про «Зорині» помилки. Як читав я Вашу статтю, то згаданая помилка зовсім не б’є у вічі.
«Записок» ще не прислали, то й Франкової статті не читав іще. А цікаво буде.
Сьогодні од «Киевской старины» одержав звістку, що мій розбір «їв. Вишенського» піде до 9-го ч. журналу. [.. .1
Ваш А. Кримський
83. До М. І. Павлика
Високоповажаний добродію!
Два дні вилежав я слабий та й то дуже, тому-то фізично не міг одіслати переднього слівця. Оце посилаю та про-сю, щоб разом з надрукованим примірником Ви мені прислали і окладнику: тільки одну, на показ, бо, мабуть, з неї можна буде і в Росії за цензурним дозволом надрукувати ще 50.
Що Фрейтаг деспотичний, дак се Ви кажете щиру правду. Капризів є у нього таки доволі. Та кого гроші не зіпсують? Я мирюся з усіма його примхами (іноді просто дитячими), бо рівночасно добачаю в нім гарне серце і думаю, що й Вам варто було б миритися з ними, бо тоді міг би бути з нього меценат для нас. Що гроші, які в Вас, підуть уже не на Тіле, дак це вже порішено. З Ф[рейт]агового листа я бачу, що він тепер звабився отією новою ідеєю, мовби цяцькою, бо вже дає грошей аж на цілий том. Але Ви кажете, що справа піде не швидко, і кажете, щоб я попереду добре розважив усе. Чи не можете сказати точніш: коли більше-менше Ви б могли розпочати друк? Бо коли справді Ви особисто можете зачати друк лиш дуже не швидко, то можна було б заложити цілий комітет для цього діла: Ви б передали туди ті гроші, що в Вас, а я туди діслав решту (200 крб. є в мене і зараз). Не стільки для догоди Фрейтагові, скільки для загальноукраїнського добра – і я б сам стояв за тим, щоб з друком того тому не гаятись. Звісно, найкращий редактор був би не з кого, як з Вас; та коли справді Ви думаєте дуже затягти цю справу, то Ви мене страхаєте! Звістіть справді, як Ви думаєте постановити цю справу, себто: чи беретесь, чи краще радите вдатися до кого іншого?
Ваш А. К.
P. S. Та за бракуючі чч. не забувайте.
84. До Б. Д. Грінченка
Звенигородка, 18 5/VIII 95
Любий земляче!
Ви ніколи не сердьтеся на мене, якщо я, часом, забарюся з одповіддю. Кажу Вам щиро: до Вас писати я дуже люблю, та, на моє лихо, оцей рік, що був зминув, та оцей, що надходить, то такі скрутні, що аж-аж-аж! Роботи в мене величезна сила (між іншим – обов’язкової, яка іноді і не зовсім мені до смаку), – мало не скрутюся. Я не лінивий, то вже правда, але тепер у мене часом з’являється і така нудна думка: «Ох, боже ж мій! Коли ж то я нарешті видеруся з усяких студентських та заробітних повинностей? Коли ж то я нарешті матиму спромогу працювати (і навіть сильне, сильне працювати) над тим, над чим я сам схочу? Оце б був для мене найкращий одпочинок». Зараз мені доводиться багато часу оддавати на санскритську мову. Не можу сказати, щоб це була мені нелюба праця, – ні! тільки ж я був би радий зайнятися нею через рік, а не тепер. Тим часом на носі стоять екзамени в державній комісії, – треба вчити санскрит тепер-таки. А мені б д у ж є хотілося оддатися зараз не чому, як студіям над Радиви-ловським. Мій колишній товариш Марковський написав книжку «Антоній Радивиловський» (Київ, 1894), щоЖитецький не дурно зве її «знамением времени та символом хамства». Що він зробив з того Радивиловського! – ой, головонько ж моя бідна! [. .] Що й казати! було в нашій старій Україні чимало погані, – то правда, та були в ній і дуже здорові зерна. Марковський учепився, як п’яний плота, за слово «схоластика» та й тиче ним на всі боки. А староукраїнська схоластика зовсім н є т є, що польська! бо тенденції її – не ті самі. Марковський дійшов аж до такого монстру, що виставляє українців ворогами Петрових реформ. А вони були щирими пособниками Петру! Забуваючи усіх других, Марковський цвікає нам у вічі Стефаном Яворським (ворогом не латинства, а протестантства!). Ет! не спишу всього, прочитайте книжку самі. Я, коли хочете, був досі навіть москвофіл, та як прочитав оту всю умисну брехню Марковського, то й мені гидко стало. Коли ж додати, що, опроче хамської брехні, в книжці є ще й колосальні плагіати, то зміркуйте моє обурення. Дак от, на мою думку, треба якнайшвидше одвітити на той елаборат та одвітити научним способом, щоб увесь світ побачив не просто якусь там шовіністичну лайку, а таки научну, незбиту істину. У мене мрія: дати одповідь цілою книжкою, а не рецензією. Але на це треба мені хоч з місяць часу вільного (матеріали для праці у мене є), а звідки я візьму той місяць?! Рецензія (на аркуш буде) уже готова у мене і зараз, та не хочеться її посилати (до «Киевской старины», думаю), бо до такої справи варто підступити з пієтизмом. Ах, що б я дав, щоб мені бути зараз у Львові на тій посаді, за яку ми балакали вже! Та... ет!
Зараз у мене обов’язкові роботи: 1) твір на тему: «Черты киевского наречия XI века» [...], 2) санскрит, 3) слов’янська філологія. (Як приїду до Москви, то треба буде додати ще й другі предмети + реферати на «Семинариях»). Далі, так само обов’язкові роботи: 1) «Шах-наме», 2) Клоустон, 3) араб., – Макарий Антиохийский. Остання праця обов’язкова через те, що я іще не знаю, чи у Львові буду, чи деінде, – виходить, що треба ще не забувати Лазаревського] інституту. «Шах-наме» і Клоустон обов’язкові через те, що друкуються. Як приїду до Москви, то зачнеться теж обов’язкова праця для «Энциклопедического словаря», – кажу «обов’язкова», бо треба з чогось жити. А ще ж у мене є всякі другі роботи, які хоч ідуть прихапцем, та закидати їх не можна: Тіле, етнографічна] збірка (шукати варіанти!!!), рецензії, в тім числі дві довгі критики для «Этнографического обозрения» (а Франко зовсім справедливо домагається і для «Житя і слова») та ще дещо друге, чого зараз і не згадаю... Ах, та Руданський же то собі теж загайна історія... В обороні своєї честі я мусив би ще одвітити на напади «Журнала министерства народного просвещения» теж зараз-таки, – ну, та вже бог із ним най моє пропадає! А вже ж як приїду до Москви, то добре знаю, що до цих щоденних робіт раз у раз прибиватиметься потроху ще й якась інша, та й то не одзивна! Та от і Квітку треба швидше у лубочників додруковувати, щоб усі, знач-ця, повістки, бо як я виїду з Москви, то хто їх там надрукує? Ви самі, здорові, працюєте багато, то знаєте, що то воно усякі тії дрібні робітки і скільки вони часу одбирають. З спокійною совістю можу сказати, що я марне часу не гайную. Як я був у Москві, то університет та научні засідання – ото й усього мого ходіння (звісно, і Румянцевський музей); а щоб куди в гості піти абощо – дак нікуди. Тут, у Звенигородці, я за ціле літо тільки три рази ходив на проходку, та й то тільки через те, що вже далі була невидержка: у грудях аж дух забирало, не міг ані сидіти, ані лежати. (А починаючи з 4-го юля, я з своєї світлички виходю тільки, щоб щось там пообідати). Ну, то чи пощастить мені впорати Марковського?
Трошки дивно зараз мені стало. Як написав я Вам усе це, то якось аж полегшало. Не пускаюся у психологічний аналіз цього факту, бо, мабуть, ніякого вияснення не даси собі. Другим разом то, мабуть, ще й гірше б стало, згадуючи все те, що висить на шиї.
Аби мені як-небудь щасливо пережити оцей надходячий рік та ще не померти на екзаменах, то я вже знаю, що далі піде все гаразд: притулюся кудись (поки що я хитаюся «между чахи и ляхи»), матиму хоч і обов’язкові роботи, та такі, що до серця і до вподоби, – то й працювати буде легко, і вже ж Вкраїні буду щирим робітником. А поки що крутися «тамсімо» (як каже добрий К. Устиянович) та роздирайся на шматки... А втім, єсть і в такому житті воя принада. Чи Ви повірите, я мабуть що й не знаю тепер справжніх нервних хвороб? Астма – отая справді частенько мордує мене (учора ледве була не вдушила), а неврастенії немає. Часом я себе прирівнюю до коняки, що бігає на топчаку: за ненастанним коловоротом вона навіть упасти не може і лінуватись не може. .
Хоч сьогодні я вже щось дуже розписався і за балаканиною оцією часу чимало збавив, та мені не шкода, бо хоч висловився перед кимсь. Я тепер, хоч і в сім’ї живу, та якось ніби самотою. З батьком у мене мало спільного, про свої ідеали я з ним балакати не можу, а розмова про його ідеали (хоч нема чого казати – чесні) тепер мені нічого не дасть, хіба що час марно згається.
Ну, та годі розводитись про себе та про себе. Зрадів, що є людина, з якою можна побалакати, то вже і розпустив язика. Перейду краще до діла.
Напишіть мені, скільки примірників) Ваших книжечок Ви мені прислали на комісію, бо тут, у нас усякі рахунки поплуталися. Далі: дуже Вам дякую за присилку Ваших дев’ятьох книжечок. Од себе ж я Вам послав деякі аркуші своєї збірки, яких у Вас не було. Незабаром могтиму вже діслати Вам усе. І з Москви вишлю Вам деякі свої праці російською мовою.
Куди я притулю свою етнографію, ще й сам не знаю. Мабуть, найбільше надрукую в Москві. Самого-но того (подільського) матеріалу, який мені дав Житецький, стане, я бачу, на два таких томи, як Чубинського. Я, здається, писав Вам, що то ніби матеріал, записаний в 70-х pp.: не в 70-х, а в початку 60-х! Надто гарні і важні там фабльо та легенди. Мої київщанські кореспонденти раз у раз мені приносять багацько цікавого матеріалу, та я ще не впорядкував його. Рукописів я й іще достав чимало, та найбільше з цього століття. Коли мені доведеться обороняти дисертацію для Львівської кафедри, то я вже собі обібрав тему: «Стародавні вірші українські» (хоч, правду кажучи, той Львів мене дуже страхає. Це ж таки болото, баюра велика). Поки що працюю над цією темою тільки прихапцем вряди-годи, хоч вона мене дуже цікавить. (Знаєте: часом стомишся од якої-небудь довгої одної праці, то й візьмешся на годину – на дві за яку-небудь отаку; розважиися трохи, а тоді знов до давнішої праці).
Руданського в мене є от які твори: а) приказки такі самі, що й у Комара, та всі з датами (з днями й місяцями) і багато нових, недрукованих; б) романтичні поеми-балади, буде так на аркушів 10 друку, коли не на більше; в) довга й дуже гарна поема «Світові байки», себто «народна біблія» віршами («народна біблія» – це термін Мочульського), і прозаїчний додаток до неї: есякі прозою записані легенди, повірки і т. ін. (Дещо вже видрукував Драгоманов); г) оперета «Чумак»; д) шматки з «Іліади» є) листи. Або все те надрукує Лукич, або – за винятком «Світових байок», бо вони «можуть бути за спеціальні для «Зорі»; в такім разі «Світові байки» підуть до «Житя і слова». Коли хочете зробити мені велику втіху, то напишіть до Лукича (NB. політично й дипломатично) що, мов, Ви довідались од мене про знаходку творів Руданського та що Ви вже од себе (не од мене) радите йому видати Руданського не рубриками, а хронологічно. Додайте ще й так: «Коли, може, Кримський стоїть за тим, щоб видавати по рубриках, дак Ви, шановний пане-редакторе, переконайте його, що так не можна». А то, бачите, Лукич більше схиляється до того, щоб по рубриках; я знов думаю, що видання тільки тоді й буде чого-небудь варте, як буде хронологічне: зучивши в с є, що написав Руданський, я сміливо кажу, що тільки з хронологічного розпорядку можна буде зложити собі суцільний образ поета.
Русизми в «Шах-наме», за які Ви згадуєте, виходять з того, що мій переклад дуже дословний (я над ним чимало працюю); отож українських народних слів іноді мені не стає, і я беру церковнослов’янські (не конче російськії). Перське «намвер» (нам-Name) я й не міг інакше переложити, як іменитий, бо не хтів на безбач плутати усі синонімічні епітети. («Мегтери намвер» – старшина йменитий «мегтер» – значить старший, «мег» – пор. лат. magis, грецьке леуа; дослівніше переложити й не можна було). А втім, Ви б мені велику прислугу зробили, коли б усякі русизми зазначували + подавали своє слово. Дещо стало б мені за науку. Франко мені пише: «Пам’ятайте, що другого українського перекладу «Шах-наме», мабуть, іще сто літ не буде». Я пам’ятаю, – тим-то й дбаю про точність.
На останній Ваш запит про фольклорне читання одвітю завтра.
6 авг[уста]
Цілий ранок працював сьогодні над книжкою Шахматова «Исследование в области русской фонетики», що так сильне нашелестіла в (великоруськім) філологічнім світі. Я пишу її розбір: зачав був писати буде тому тижнів з двоє, а оце тепер згадав, що треба ж таки скінчити, бо книжка вийшла ще 1893-го року, – то щоб не дуже спізнятися з розбором. Доведеться як-не-як, а днів з пару оддати на це діло та день на переписку (а давніше я вбив на це аж чотири дні І). От бачите, це одна з тих несподіваних робіт, за які вчора я згадував. ... Оддам свій розбір, мабуть, до «Записок товариства імені Шевченка», бо, може, для «Житя і слова» буде він дуже сухий.
Тепер про фольклор. Ті книжки, які згадує Драгоманов («Нар[од]», 1891, стор. 228), писані переважно англійською мовою; а німецькі, котрі він згадує, ті застарілі. Хто не знає англійської мови, той мусить прочитати німецький переклад: Dunlop, «Geschfichte der Prosadichtungen» , що переложив (з додатками) Лібрехт (Liebrecht), дуже застарілу працю. Українці незабаром матимуть прочитати мій переклад: Clouston, «Populär taies and fiction, their migrations and transformations», де я роблю додатки (для російських читачів). Поки вийде перший том, то, мабуть, і рік змине; тільки ж найважніша (для початкуючих) річ – Introduction – буде готова і через місяць; хто схоче її мати до виходу цілого тому, той нехай удасться до Франка. В моїх увагах читач там знайде і бібліографію для кожного одділу. Поки що треба (початкуючому фольклористові) перечитати: 1) Пыпин – «Очерк литер[атурной] истории стар[инных] повестей и сказок русских» (бібліографічна рідкість); 2) Веселовский – «Соломон и Китоврас»; 3) статтю Веселовського в «Истории русской словесности» Галахова, вид. 2-ге або 3-є (не 1-е!!), т. I, отдел 1-й, глава 27-ая (стор. 394 – 517); 4) Веселовский – «Разыскания в области русского духовного стиха». Щоб зрозуміти, як працювати українцю, треба пильно перечитати (в «Киевской стар[ине]»): «Старейшие русские драматические сцены» Драгоманова (Сумцов і не згадав в останній книжці «К[иевской] ст[арины]» про цю працю) і його ж таки «Тур[ецкие] анекдоты в укр[аинской] нар[одной] словесности» (а Сумцов про них пописав величезні, колосальні дурниці!). От Вам дак я б радив узяти та й обробляти останню тему: Ви анекдоти українські знаєте добре, а покійник їх знав погано; отож усе, що у нього не доказано, Ви можете добре порозвивати; та не забудьте притягти до вислідів те, чого не мав перед собою Драгоманов: кавказькі анекдоти (в «Сборниках материалов для описания племен и местностей Кавказа»). Це дуже гарна, дуже вдячна і... дуже ефектна тема; якби в мене був зараз час, то я б її неодмінно взяв, а надто маючи безліч подільських фабльо. (На Поділлі турецький вплив був сильний. Ще раз кажу: Сумцов стріляє дурниці). Якщо Ви не візьмете цієї теми, то за якихось два роки я й сам її візьму. Тепер не маю змоги. У мене є вже багато всяких праць, які вже й готові, тільки аби переписати, та й я їх не торкаю, – дак чи ж брати на свою шию тепер іще новий клопіт? Я тут зостаюся до кінця августа.
Ваш А. К
85. До М. І. Павлика 
18 6/VIII 95 
Високоповажаний добродію!
Коли б Ви знали, як Ви мене смутите! Я можу по щирості сказати, що раз у раз відносився до Вас дуже прихильно: згадайте, напр., про ті гроші, які я випрохав у Фрейтага на видання книжки для цілей Вам любих; адже попереду Фрейтаг хотів видати Тіле російською мовою і, звісно, був би мав с о б і з того і грошову користь і душевну втіху. Потім я, бажаючи Вам догодити, вижебрав у Фрейтага дозвіл повернути гроші на видання писань Драгоманова, а Ви навіть не одвітили ані слівця на мою пропозицію. Не забудьте, що 1-го августа ст. ст. я мусю дати точну відповідь жертву вате леві, чи друкуватиметься Драгоманов, чи ні; коли ж не одвітю, то втеряється надія на видання Драгоманова, хіба що знов доведеться впрохувати та розпинатися І Та хто його знає, чи буде на той раз знов згода.
І ще більше Ви мене смутите тим, що ніби ховаєте од мене свою часопись. От скоро два роки буде, що я прохаю в Вас та благаю деяких чисел та й доблагатися не можу 1 3 того (1894) року в мене нема чч.: 1, 3, 4, 5, 7, 8, 20, 22, 23, 24, а з сього року: 6, 9, 11,12 і т. д. Будьте ласкаві, пришліть зараз не гаячись, бо коли я виїду звідси, то мені вже не так зручно буде, щоб до мене приходили товсті конверти з заграниці.
Така сама біда з моєю збіркою. Ви мені, може, скажете: «Та ти повинен дякувати мені, а не докоряти, бо я ж і коректуру тобі правлю, і з друкарнею клопіт маю». Ох, добродію! що й казати – я Вам дуже вдячний за всі Ваші турбації, – тільки ж скажу Вам правду, що повільний друк збавив мені нервів бодай не казати скільки! Знов же й те сказати: я дозволив собі покористуватися Вашою ласкою через те, що видання все буде Ваша власність; коли продасте хоч жидам на папір, то й тоді якісь грошенята Вам таки капнуть! А останніми часами, коли зостається так мало друку, та й той не кінчається, нерви мої аж шматуються. Опроче і компрометація мене тепер велика: як Ви собі думаєте, що мусить думати про всю справу Фрейтаг, давши гроші ще в февралі і не бачачи досі поступу в тій справі?! А я ще й у марті з’їв од нього чимало докорів, як Ви були не хтіли друкувати Тіле. Гай-гай, добродію! ми плачемося, що в нас меценатів не гурт, а як прийде якийсь, то ми й того одіпхнемо!
Компрометація виходить мені і з того, що Ви не присилаєте готових уже аркушів. Адже Фрейтаг дав гроші на пересилку; а коли Ви не присилаєте і коли я не можу дати йому скількохсь там примірників, то хто знає, чи не подумає він, що я сказав Вам ужити ті гроші на щось інше? або чи не подумає він, що я такий невдячний, навітьщо йому не хочу дати тих декількох примірників? або чи не подумає він... ат, не можу далі писати, бо з тих здогадів аж лице паленіє.
Добродію! Вибачте, що пишу так гірко, але й на душі гірко. Я колись був прохав Вас, щоб Ви оддали друк моєї збірки Франкові (він був би охоче й швидко поскінчав усе), прохав Вас, щоб і Тілеві гроші Ви оддали йому (правду казати, дак це не я прохав, а сам Ф[рейт]аг); та Ви самі одмовили обидва рази, що того не треба, себто що Вам не важко доглянути того друку. Коли не важко, то нащо ж Ви мене мучите?
Вибачте, коли яке слово я написав не до ладу, та змилосердуйтесь надо мною і не робіть мені компрометації, не робіть мене підозрінною людиною в чужих очах. Отже, 1) пришліть часопись, 2) пришліть 21-й аркуш, щоб я міг його переглядіти та швидше прислати Вам передмову і спис помилок, 3) пришліть готових аркушів 7 – 21 скількись примірників, а за три-чотири дні знов скількись і т. д., 4) звістіть, чи хочете друкувати Д[рагоманов]а, чи нехай уже Тіле.
Я сподіваюся, добродію, що Ви хоч тепер вважите на моє справедливе прохання, і в тій надії зостаюся Ваш щиро прихильний
А. К.
P. S. Річ очевидна, що до мене можна посилати щось тільки як рекомендоване, бо не рекомендоване все губиться.
86. До І. Я. Франка
Дорогий друже!
Хоч Ви ще не одвітили мені на мій останній лист, та припало тепер пильне діло, – тим-то, не чекаючи од Вас одповіді, пишу до Вас.
Учора чи позавчора вичитав я в «Житі і слові», що Ви радніші були б видати всі твори Д[рагоманов]а. А чи знаєте, що ледве він помер, я зараз удався до Фрейтага і випрохав у нього дозвіл, щоб обернути ті гроші, які він давав на Тіле, на видання творів Драгоманова? Судячи по собі (адже я зрікався надії на видання власної своєї праці, чи то пак перекладу, та й не сумував), я був сподівався, що й д. Павлик так само охоче повітає цю гадку і цей дозвіл. А тепер я не знаю, що й думати: на мої листи д. Павлик анічичирк! Очевидячки, він і Вам нічого не сказав, хоч читав Вашу відозву. Чому? Чи йому шкода оддати на видання Драгоманова, якого він каже, що так любив! ті гроші, які мались піти на друк тієї праці, що її він сам тому місяць не хтів був видавати?! Нічого не второпаю! Зрештою, він і взагалі з нічим не поспішає: останнього листа моєї збірочки я ще й досі не маю.
Коли Вам ця справа лежить на серці, то, будьте ласкаві, розпитайте в д. Павлика, що він собі дума. І скажіть йому от що: друк Тіле був би коштував карбованців з триста, – нехай д. Павлик Вам оддасть тільки триста крб. За ті триста крб. можна видати хоч 1 том. Коли д. Павлик скаже, що він і сам ладен видати той том, то гаразд, – нехай видає (в такім разі і весь зиск од продажу того тому нехай буде його), – тільки ж будь-що-будь він неодмінно мусить порозумітися з Вами і друкувати зараз. А я Фрейтагові написав, що Д[рагоманов)а Павлик видаватиме разом з Вами.
Коли б Ви знали, дорогий друже, скільки нервів вимотала мені вся ця справа: спершу з Тілем, потім з Драгомановим. Я вже двадцять тисяч разів каявся, чому порадив ті 500 крб. оддати Щавликові, а не Вам. Бачите, мені тоді бажалося догодити однаково і Вам, і йому, бо я сподівався, що д. П[авлик]ові справа нашого письменства лежить на серці так само, як і Вам; опроче ж, і сам д. Павлик писав мені, що в Вас дуже мало часу, і писав, що коли він оддасть ті 500 крб. Вам, то це Вам буде зайвий клопіт. А якби я його не послухав та якби гроші ті зосталися в Вас, то тепер любісінько можна було б приступити до видання творів незабутнього покійника.
А поки що дуже далекий од того, щоб погадати за д. Павлика щось погане: я попросту думаю, що тут вийшло якесь непорозуміння та й тільки. Тим-то просю Вас, перебалакайте з ним самі особисто і спитайте, нехай він Вам точно одвітить, що думає він зробити з тими грішми і чому він одтягається вволити волю Ф[рейта]га. Коли ж він і далі одтягатиметься, кажучи, напр., що в нього нема часу, то нехай 1 ) або передасть гроші Вам, 2) або перешле мені, щоб вернути їх Фрейтагові. Бо інакше на мене самого падає погане світло. Я досі звик одбирати в себе найменший шматок од рота, щоб оддати на громадське діло, а тут на мене падає таке нечесне світло! Кажу щиро, для оборони своєї честі я ладен оголосити справу навіть друком. Ах, у мене голова ходором ходить з цієї мороки! Затого здурію!
Отже, ще раз кажу Вам: Вам дуже хочеться видати Драгоманова, – дак знайте, що Ви маєте для того діла карбованців триста. Дбайте самі, щоб вони перейшли до Ваших рук; а коли й Вам не пощастить, то я вже знаю, що зроблю.
Ваш А. Хванько
P. S. Якщо 3-й лист Клоустона готовий, то пришліть зараз, будь ласка. В мене вже давно скінчено переклад усієї передмови, та я не посилаю до Вас, бо разом з кінцем передмови треба зробити деякі додатки, тим-то треба мати готові аркуші перед собою.
P. P. S. A чи є в Вас хоч які гроші для видання Драгоманова?
87. До M. I. Павлика
18 6/VIII 95 
Дорогий, високоповажаний добродію!
Ви слабуєте на нерви, Ви знаєте, що воно таке, тії нерви, – тим-то я сподіваюся, що Ви простите й мені те, що вчинили мої нерви. Якби Ви, дорогий добродію, були до мене обізвалися листом передше, то не були б діждали од мене того негарного листа, який я Вам недавнечко послав, не були б почули гірких слів, з якими я до Вас тоді вдався, та й сам я не був би дізнав тих болів, які зараз відчуваю. Коли Ваше серце ще не запеклося, то простіть, простіть мене. Маленьким вибаченням буде для мене тая свідомість, що я провинив перед Вами, дбаючи про ту саму справу, яка й Вам лежить на серці. А саме: час зминав; я боявся, що не встигну к 1-му августові повідомити Ф[рейтаг]а про те, що є охочі люди до видання Д[рагоманов]а; боявся, що термін змине, а од Вас листа не буде. З того чекання нерви мої були страх як напруженії Коли ж нарешті і Фрейтаг спитав мене про дещо, то з одчаю я й написав до Вас той лист. Позавчора прийшло «Житє і слово», звідки я вичитав, що єсть якісь люди, котрі охотяться видати Драгоманова. (Поки Ви не прислали листа, то «Житє і слово» було для мене найпершим джерелом). Як стій я зараз начеркав лист до Фрейтага, що, кажу, знайшлися редактори і що, значця, гроші мусять піти на Драгоманова, а не на Тіле. Рівночасно я написав і до Вас кореспондентку (по-німецьки, бо в мене такий звичай виробився, дякуючи Чайченкові), і до Франка лист. Франкові я написав у тім листі, щоб він перебалакав з Вами, бо якісь обставини не дають Вашим листам дійти до мене (інакше я не міг собі вияснити Вашої мовчанки), і що, коли 1-й том Драгоманова Ви захочете видавати, то нехай хоч він мене сповістить про це, а коли Ви самі од себе не захочете (задля будь-яких причин), то аж тоді нехай береться за цю справу він. Сьогодні я пишу до Франка, що нехай він Вас про ніщо не питає, бо я вже маю од Вас лист, а нехай краще Вам поможе в Вашій роботі.
Тепер справа з виданнями стоїть от як. Узавтра я Вам вишлю заголовок, передмову і спис помилок. Ви додрукуйте збірку, будь ласка, якнайшвидше та й ненастанно пересилайте мені листи: 7 – 22 + передмову (про часопись теж не забувайте). Коли все попересилаєте, то Вам видко буде, скільки в Вас зосталося грошей . Не присилаючи мені ніяких рахунків, назвіть тільки цифру решти, більш нічого; це на те, щоб я міг показати Фрейтагові той лист та щоб ми знали, скільки треба буде іще Вам прислати для закінчення сподіваного 1-го тому Д[рагоманов]а. Далі зачинайте лагодити до друку той 1-й том. На мою і Фрейтагову думку, спосіб видання мусить бути хронологічний (адже треба показати світові постепенність і всесторонність розвою дорогого небіжчика), та коли б Ви захтіли видавати інакшим способом, то на те Ваша воля. От і все. Ні, не все, треба ще от про що додати: про ужиток доходу з видань. Моїй збірці, Ви вже те знаєте, Ви повний хазяїн: можете їй визначити яку хочете ціну ( я радив би якнайдешевшу, бо швидше спродасте) і всі гроші з неї обернути куди хочете. Те саме скажу й про 1-й том Драгоманова, хоч і не зовсім те саме. Бачте, Драгоманов іде замість Тіле, а дохід з Тіля мав бути увесь Ваш, тим-то справедливість вимагає, щоб і 1-й том Драгоманова був так само Ваш. Але, з другого боку, бажалось би, щоб із продажі 1-го тому прийшли гроші на 2-й том Д[рагоманов]а. Мені здається, що як на Тіле треба було б тільки 300 крб., а на 1-й том ДІраго-манов|а тра буде 600, то дохід з 1-го тому можна буде вжити так, що половину Ви беріть собі, а половину ховайте для 2-го тому. Ну, та коли-то ще воно буде.
Далі, Ви ще пишете: «Боюся, аби Фрейтагу і Вам незадовго було ждати, доки мені можна буде (фізично!) почати друк 1 т. Драгоманова». Кажу Вам щиро: оці слова Ваші вдарили мене ножем у серце. Будьте певні, дорогий добродію, що слабому ніхто не докорятиме: дай Вам господь швидше очуняти, дай Вам господь віку довгого і не дай господь, щоб я чи Фрейтаг укоротили Вам віку!! Але може б зробити от як? Франко, побачивши виразну волю Фрейтагову на хронологічне видання,очевидячки, примириться з тим фактом, і він міг би Вам дуже допомогти в заходах коло видання. Значця, Ви і він могли б узятися за редагування в двох , а це була б для Вас велика полегша і для діла було б краще, бо спільна праця завше краща і швидше йде. Я про це до нього написав.
Чекаючи од Вас одповіді, зостаюся Ваш щирий прихильник.
А. К.
P. S. Не забувайте ж про арк. 7 – 22 та про часопись, то й не буде ніяких непорозумінь. Драгоманов коли-то, коли-то ще вийде! А тим часом зробіть так, щоб я міг хоч свою збірочку показати Фрейтагові зараз готову.
Бувайте здорові! та здорові!
P. P. S. З Тіля 1-шу частину (ассірійці і єгиптяни) я вдруге перекладаю з найновішого німецького] вид[ання], що вийшло в юні с[ього] року. Коли Фрейтаг не дасть на Тіле грошей, то я зажду один рік, а там у мене самого будуть гроші, то видам своїм коштом.
Іще раз просю: не сердьтесь же на мене.
88. До І. Я« Франка
Дорогий друже!
Сьогодні я одержав лист од д. Павлика, – тим-то не пишіть до нього в моїй справі нічогісінько, – хіба що од себе схочете щось написати.
Він каже, що береться надрукувати 1-й т. Драгоманова, – ну, то й гаразд! Способ видання йому подобається хронологічний, – і проти цього не можна нічого сказати, бо й Ф[рейт]аг прохав проте саме (та й мені такий спосіб більше до вподоби». Коли й Ви можете згодитися на такий (хронол[огічний]) спосіб, то чи не помогли б Ви Павликові? Це я вдаюся до Вас і в своїм імені, і в імені Фрейтага. Д. Павлик занепадає тепер на здоров’я, тим-то без Вашої підмоги видання затягнеться на довгий час.
Ваш А. К.
89. До В. Л. Левицького
Звенигорода, 18 14/VIII 95
Вельмишановний добродію!
«Співомовками» звав Руданський усе, що поетові «мовить Співа (Муза)» або «що мовиться на співочий лад», себто вірші; всякі історичні поеми – то в нього такі самі співомовки, як і дрібні приказки. Очевисте діло, що в такім разі Ваш поділ 11-го тому на а) Співомовки, б) Приказки, в) Поеми історичні, г) Переклади – не годиться. Ще, я бачу, титулової картки для 1-го тому нема; тим-то я б радив Вам назвати його «Співомовки Руданського, т. І», а сподіваний 11-й т. був би в такім разі «Співомовки, т. II». Коли ж Ви неодмінно хочете затитулувати том 1-й «Нові поет[ичні] твори», то затитулуйте так само й другий. Опроче Ваш т. 11-й міститиме в собі співомовки всі справді нові, бо й ті 56 приказок, які давно видав Франко, Ви могтимете надрукувати з дійсного оригіналу, а не з поганого списку. А що в Франка був тільки список, дак се певна річ. В мене є автографи Руданського з усяких періодів: з 1851-го року до 1870-го, тим-то я руку Руданського зучив гаразд і можу запевнити, що оригінал приказок, друкованих од Франка в «Зорі» 1886-го року, писако не рукою Руданського. Франко не звик до російських характерів письма, тим-то й помилився. Далі дата «1869-го року, Петербург» – писана тим самим почерком і тим самим чорнилом, що й увесь манускриптик; а ввесь манускриптик писано рукою Стрільчевського. Далі: про фальшивість цього документа свідчать грубі помилки, яких би міг не допуститися автор (Франко, як друкував ті приказки, то іноді мусив сам складати нові вірші). Одно слово скажу Вам: Франків оригінал – не автограф Руданського. І на тім кінець
Тепер заходить питання: як же буде найкраще зредагувати другий том? Перш усього скажу про перший. Додавати до нього нічого не тра, хіба тільки той «Перегляд змісту», який я зладив (recte переписав з додатками) для Вас і який рівночасно засилаю; і неодмінно треба надрукувати мою «Увагу до перегляду», бо вона виясняє всю справу. В «Перегляді» Вам треба буде позазначати сторінки, бо ви ж мені прислали не всю цілу збірочку, а тільки до стор. 64-ої. Числа (№№) кожного надрукованого тут вірша я поставив, дивлячись на Ваш списочок, що Ви мені прислали. Я дуже й дуже Вас просю надрукувати цілий перегляд, бо він надається тільки для 1-го томика. Що він цікавий, дак про те нема чого й казати, бо хіба ж не цікаво подивитися, як сам Руданський поділяв свої вірші?! Дуже цінні для нас і ті «голоси», які він наводить у чернетках і з яких видко нам його літературні впливи чи взірці. Деякі його вірші (котрі з порнографічних) навряд чи можна буде колись де надрукувати; в «Перегляді» є про них хоч згадка, а це вже теж важлива річ для студії над поетом. Міг би я багато навести ще других рацій, що, мов, треба надрукувати в 1-м томику цілий перегляд, та сподіваюся, що Ви вже й так переконалися.
Тепер про другий томик. Як знаю я тепер весь матеріал, яким Ви обладуете, та знаю те, що є в мене, то можу сміливо сказати, що найкраще буде друкувати його хронологічним розпорядком. А то чому? бо хронологічний розпорядок буде заразом і систематичним, – сам собою так складається. План мій от який для 11-го тому: 1) «Два трупи», 2) «Вечорниці», 3) «Упир», 4) «Хрест на горі», 5) «Розмай», 6) «Люба» (цими гарненькими поемами Руданський розпочав свою літературну кар’єру), далі – дрібні співомовки (спершу ті, що в мене, бо вони вчасніші, а далі ті, що в Вас є; те, що було в «Зорі» 1886 та в «Правді» 1892, я залічую до своїх), а нарешті «Слово», історичні поеми і т. д. Що скількись там дрібних приказок помістяться аж після історичних поем, дак це не біда. Одну річ я тут випустив: довгу поему «Світові байки», бо не знаю, чи схочете друкувати; її місце по «Любі». Хронологічний розпорядок – це, на мою думку, єдино розумний, бо інакше ми зовсім не зрозуміємо поета і не могтимем його оцінити. Якщо Ви не від того, то зробим так: першу половину другого тому зредагую я (твори з 1851-го до липня 1859-го p.), а другу половину – Ви (з того рукопису, що в Вас є, себто за кінець року 1859-го та 1860-й); а тоді я Вам пришлю комедію Руданського «Чумак», писану вже в Ялті. Я б дуже був радий, коли б Ви згодилися на хронологічний спосіб видання (тим паче, що, кажу, він сам собою був би майже систематичний щодо змісту). Коли згода, то звістіть; та й зараз по одержанні Вашого листа я пошлю до Вас товстий (уже переписаний) первий зошит творів Руданського, який можете розпочати друком хоч зараз-таки. В нім твори з р. 1851 – 1856.
По тім здоровлю Вас щиро і дякую за прислані аркуші І томика. (Не висилайте потроху, вишліть увесь кінець одразу, бо я нічого не лякаюся: аби зарекомендували, то дійде!). Ваш щирий прихильник
А. Кримський
P. S. В «Русько-укр[аїнській] бібліотеці» подано ті самі вірші, що є і в других рукописах, тільки що заголовки не ті.
90. До М. І. Павлика
18 5/ІХ 95 
Високоповажаний добродію!
Сьогодні в Вашій посилці не стає аркуша 11-го, а якось давніш Ви були не вислали 16-го та 17-го. Тим-то найближчу посилку зложіть от як:
а) арк. 11-й, 16-й, 17-й, 19-й, 20-й, 21-й.
б) арк. 7 – 21.
в) 2 прим, заголовка та 2 списи помилок. Висилайте посилки все на два адреси, так воно буде швидше, ніж на один.
Ваш А. К.
P. S. В усіх некрологах Д[рагоманов]а, які друкувалися по російських] часописях, стоїть, ніби покійник під кінець живота зірвав з українством, бо не міг добачити в нім надії на поступ . Оці звістки беруться з «Энциклопедического словаря» Брокгауза і Єфрона, а там статтю «Драгоманов» писав не хто, як наш спільний знайомий... Non-ego! Він боявся, щоб його самого не залічили часом до українофілів (адже це річ страшенна!), то й накрутив і того, і сього, і оного, і ового...
91. До П. Г. Житецького 
М[осква], 18 9/ ІХ 95 
Дорогий учителю!
Вибачайте мені, що я не одразу вислав Вам Ваші гроші. Книжки, які Ви мені подавали, я поздавав книгарям зараз-таки, як приїхав, та потім заслаб і за клятущою астмою не міг нічогісінько робити скількись день. 15 прим, узяв Карбасников та й заплатив 11 крб. 25 коп. (по 75 коп. за книжку), а 9 прим. (10-го, пам’ятаєте, я взяв собі) покупив Думнов та й дав 6 крб. 75 коп. Отож заразом у мене опинилося 18 крб., які оце Вам і відсилаю. Обидва книгарі прохали мене, щоб я держав у себе на складі напоготові хоч десятків зо два Вашої книги: це, бачте, на те, щоб як доведеться їм спродати тії екземпляри, котрі вони покупили, то щоб можна було достати другі просто од мене, не платячи за пересилку з Києва. Шкода мені, що я, їдучи з Києва, не захопив був більше примірників. Та, може, хтось їхатиме з Києва сюди, – то Ви передайте мені через його руки скільки схочете книжок: нехай справді лежать у мене напоготові.
Позавчора, чи що, я був сунувся до Румянцевського музею, щоб роздобути писання Радивиловського та ще деякі книжки. Аж музей зачинено! Там були позавалювались деякі зали, то тепер іде ремонт, та й кажуть, що одчинять музей аж на кінець сентября. Коли так, то доведеться мені залишити гадку про розбір книжки Марковського, бо в октябрі вже нема чого й думати про сторонню роботу, опроче університетської. Не критику, а рецензію (так, сторін буде на 4 – 5) я вже встиг був дати до «Етн[ографического] обозр[ения]».
В у[ніверсите]ті Соколов розпочав курс історії західно-руської літератури. Не знаю, як воно далі буде, а поки що початок мені дуже припав до вподоби. На Галя-товськім і Радивиловськім він заздалегідь обіцяється спинитися дуже уважно. Цікаво буде, коли великорус Соколов якраз вихвалятиме те, що згудив наш землячок та ще й українофіл до того.
Бувайте здорові, дорогий учителю!
Ваш А. Кримський
Покровка, Машков пер., д. Меркулова, кв. Леве.
92. До Б. Д. Грінченка
М[осква], 18 17/ІХ 95
Любий земляче!
Я зараз тільки одно роблю: студіюю руську київську мову 11-го в., бо од твору залежить уся моя дальша доля при уініверситеїті. Поки що можу поділитися радісною звісткою: мені пощастило одкрити в старокиївській мові звук дж, і проф. Брандт(що був прихильником теорії Соболевського) згодився зі мною.
Ваші «Этнографические] материалы» дуже мене врадували. Дещо закинути можна, і про все те я докладно скажу спершу в «Ж[иті1 і сл[ові1», а потім в «Этніогра-фическом] об[озрении]», а проте книжка Ваша вельми цінна. Я страшенно жалкую, що Ви не прислали мені її в маї, були б тепер дістали од нашого т[оварист]ва (И[мператорского1 о[бщества] л[юбителей] естествознания], аірхеологии] и эІтнографии]) премію (100 крб.). На той рік премії не буде, але вона буде 1897-го р., то тоді, запевне, премія буде Вам, тим більше, що тоді в Вас буде аж два томи (за поспіхом я тих «буде» написав аж сотню). Та шкода мені, що, може, тоді «отзыв» писатиму вжене я, бо хто зна, куди мене доля занесе!
Книжечок Ваших не могло бути по 10 прим.; я був певен, що 20, та спитався був у Вас, чи то правда, бо на папері у мене не було нічого записано. Так і рахуймо по 20 прим. І
Що Ви скажете про мою критику на Франка? Він
страшенно образився.
Ваш А. К.
Хтів Вам прислати дещо по-російськи, та не видають мені, доки цілий том не вийде в світ.
93. До П. Г. Житецького
М[осква], 18 19/ІХ 95 
Дорогий учителю!
[...] Тому два дні було в нас засідання, де обговорювали справу Вашої одповіді Сумцову Багато говорили, та ні до чого не дійшли, бо тільки три-чотири особи читали Вашу статтю, а решта членів могла міркувати тільки про самий принцип взагалі, себто чи можна взагалі допускати полеміку в одній і тій самій часописі, чи ні. Нарешті Каллаш розсудив усе діло, сказавши, що нехай попереду в с і перечитають Вашу статтю, а вже тоді хай рішають щось там таке. Дак от і поклали, щоб на найближчім засіданні (звісно, закритому) секретар голосно перечитав Вашу одповідь, тоді всі побачать, чи є в ній щось особисте, чи ні.
Варто завважити, що до редакції (Этнографического обозрения» дуже часто приходять одповіді на рецензії. Звичайно, вони всі досі рішучо одкидалися «колегією»; пам’ятаю, як Будде, отой, що професорує в Казані, був прислав таку статтю саме перед літом, але й її одкинули, хоч він співробітник «Этнографического обозрения». Ваша стаття – то найперша така, що до неї не хтять одразу прикласти звичайний принцип, а все міркують, аби не зробити Вам кривди.
Щиро люблячий Вас і глибоко поважаючий
Л. Кримський Покровка, Машков пер., д. Меркулова, кв. Леве.
94. До П. Г. Житецького 
22 М[осква], 18 19/ІХ 95 
Дорогий учителю!
Буде тому два дні, [як] писав я до Вас лист, а вчора прийшов лист од Вас.
Я охоче згоджуюся з Вами, що не треба було торкатися особи Франкової, тільки ж здається мені, що як на галицькі звичаї, то моя стаття не містить у собі нічого незвичайного в тоні. Що ж до Марковського (а я неодмінно хочу розібрати його елукубрації, тільки аж у 1896-му році), то його особи я не торкатимуся аніже, – будьте в тім певнії Та не знаю, чи зрадіє він з мого суду. Його книжка ніколи в мене не виходить із голови; а через те кожна нова научна звістка, яку я де взнаю, кожне нове для мене придбання в научній області – все те (коли воно має стосунок до книжки Марковського) пильно «слагается в сердце моем», щоб опісля, 1896-го року, виринути знову в моїй пам’яті...
Оце зараз принесли мені цей лист, який я до Вас пере силаю. Я вже одписав Карбасникову, що вдався до Вас, а Ви вже самі йому вишлете. ЕхІ Неодмінно треба, щоб у мене лежали книжки на складі І Та пам’ятайте, що і другим книгарям (ну, хоч би Вольфові) Вам би випадало дати дещо в магазин.
Щиро Вас люблячий і шануючий
Л. Кримський
В початку октября маю читати «отчет о поездке». Побачимо, який ефект учинять матеріали Димінського.
95. До О. Я. Кониського 
М[осква], 18 23/ІХ 95 
Глибокоповажаний Олександре Яковлевичу!
Був у музеї. І там нема 1-го видання «Кобзаря». Вдамся ще до проф. Стороженка, а коли і в нього не знайдеться, то вдайтеся до когось із петербуржців, щоб попитали в Публ[ічній] бібліотеці. Нема і «Гамалії» 1844. «Молодик» на 1843 г., ч. 2-ая. Харьков, в университетской типографии. 1843. «Печатать позволяется. СПб. 10 сентября 1842-го года. Цензор А. Очкин и А. Никитенко». На стор. 91: «Тяжко-важко в світ жити» (підпис: Т. Шевченко); на стор. 102-й: Шевченкові – «Гарно твоя кобза грає». А. Чужбинський. 1841, 26-го нб., Чугуєв; стор. 108: Н. Маркевичу, «Бандуристе, орле сизий» (підпис: Т. Шевченко), стор. 114: «Утоплена. Баллада Т. Шевченка».
«Молвы» ще не встиг зоглядіти, бо зминула 3-я година, а тоді вже нічого не допитаєшся. Та ще пошукаю геть усього і серед букіністів.
А знаєте? мені здається, що «Наймичку» вперше друковано таки ніде, як у «Зап[исках] о Южной Руси». Перечитайте там передмову Кулішеву, – він, очевидячки, добре знав, чия то поема, та й набрехав через те, що тоді було б небезпечно назвати ім’я авторове, але ж не зважився був би друкувати «Наймичку» мов щось нове, якби вона вже друкувалася передше в якомусь виданні, звідки кожен міг би Куліша спіймати на брехні. Тим-то, хоч би й знайшов я десь «Кобзар» 1840, то навряд чи буде там «Наймичка». Мабуть, помиляється Петров, а не Комаров. А втім, побачимо, як то воно буде. Аби знайти.
Франко на мене сердитий, навіть на листи не одповідає. Невже ж таки моя стаття така прикра? Мені здавалося, що я підсолодив пілюлю і бозна-як, аж воно виходить, що ні!
Про Марковського зараз не писатиму, бо не можна роздертися, але після різдва огрію його краще, ніж Франка, та й уже без підсолод усяких.
Чи знаєте, що Павлик із голоду вмирає? В нього 2 000 зр. довгу і нема заробітку ніякісінького, а молоді дорізують його нерви вкрай.
Похвалитися можу: хоч іще мого твору («Черты киевского наречия 11-го в.») проф. Брандт не міг прочитати в цілості, але вже й з деяких розділів признав мені правду і, значця, тим самим осудив теорію Соболевського, яка йому передше була здавалася «очень вероятною».
Редактора «Книговедения» ще не бачив, бо рідко куди можу зараз виходити.
Ваш А. К.
96. До М. І. Павлика
18 24/ІХ 95
Дорогий добродію!
Свершися!
Наскільки я сумую про це з погляду громадського, настільки радію про Вас. Вам таки треба спочивку, треба втихомирити свої нерви, треба набратися здоров’я. Якщо Ви покинете на якийсь час журнальну працю, то видужаєте. Поки що нехай для Вас буде потіхою звістка, що минулая Ваша праця не була чимсь ефемерним; бо я знаю, що ті прим[ірники] № які є на Вкраїні, ходять з рук до рук, пильно перечитуються, невважаючи, чи то щось новіше, чи ще з 1890 року.
Але ж коли я довідався од Вас про Ваше матеріальне бідування, то мене аж жах узяв. Я багато міркував, чим би Вам допомогти, та наміркував не гурт. Перша моя гадка була про Фрейтага; тільки ж одно, що його тепер немає тут (він верне так під кінець сентября ст. ст.), а друге – що аж до января од нього нічого чекати не тра, – це річ певна. Друга моя думка от яка: спродайте в яку н[ебудь] книгарню мою збірку за чверть ціни (по 15 кр.), мабуть же, на такую ціну знайдуться покупці! та й візьміть ті гроші не на які-небудь громадські цілі, а на свої власні потреби: хоч і не багато, та все ж буде з того якась хвилева підмога. Третій спосіб от який: моє місячне вдержання (ЗО крб.), яке я був наготовив собі на октябр, я оце засилаю до Вас; як забагатієте колись, тоді й порахуємось. Мені соромно, що я так мало посилаю, але ж і сам я живу наче метелик, не знаючи, що буде взавтра, і не маючи ніяких запасів, як воно буває в мурав’їв.
Посилки досі були приходили точно, та раптом перервалися. З Вашого листа довідуюся, що то Ви самі залишили їх посилати. Шліть далі, в обидва міста: аби рекомендоване, то дійде! А звіщати Вас про кожен раз, то річ довга.
Ваш А. К.
97. До І. Я. Франка 
М[осква], 18 3/Х 95 
Дорогий друже!
Останнім часом довелося мені атакувати Вас аж на двох пунктах: в «Зорі» на Руданському і в «Киевской стерине» на Вишенському. За Руданського Ви, може, й не дуже розсердилися, а за Вишенського, мабуть, дуже, бо щось не пишете нічогісінько. А мені здається, що сердитись нема чого: своєю передмовою до статті я виразно зазначив, що бажав тільки викликати ширшу дискусію, а не чіплятися за дрібниці так собі, не знати з чого.
Хочу я Вам нагадати, що Ви не прислали мені двох примірників (мого і Ф[рейта]гового) «Ж[итя] і сл[ова]», кн. V, які йдуть на мій адрес. Та ще прохатиму в Вас зробити от що: купіть, будьте ласкаві, Студинського «Адель-фотес» і «Пересторогу» та й вишліть рекомендованою опаскою на адрес: В Москву. В Императорское Московское археологическое общество, члену А. Е. Крымском у, а на кожній книжці зробіть напис: «Для рецензии». Та ще покупіть «Пісню про Роланда» В. Щурата та вишліть її мені на мій адрес, очевидячки, в коверті. Коли пам’ятаєте, то я Вам винен 3 крб. 24 коп., а по присилці Студинського та Щурата довг мій, значить, прибільшиться.
Про підмогу для «Житя і слова» я чимало балакав з ким треба. Єсть один меценат – той, що дає гроші на «Зап[иски] товариства Шевч[енка]», та на нього мало надії (хоч деяка таки є). А швидше можна сподіватися, що київська старша Громада дасть 200 крб.
Сьогодні якраз три тижні, що я безвихідно (розумійте так-таки дослівно, не як гіперболу) сидю над одним: над «Ізборником Святослава» 1073-го року, за який я, здається, Вам і давніше не раз уже писав. Дивне диво тая філологія! Ніколи ніяка наука не могла заволодіти цілою моєю істотою так сильно, як вона: вона, філологія тая, має якусь таку силу, що може поглинути геть усю натуру людини і не покинути місця нічому іншому. Знаєте, колись Потебня був прочитав Кониському свій переклад «Іліади» на українську мову (здається, пісню першу); Кониський аж упився ядерною, напрочуд гарною мовою в тім перекладі і ентузіастично згукн в: «Як же гарної Коли б оце та швидше надрукувати – ото був би ступінь для розвою нашої національності дак ступінь!» А Потебня, по-дитячому якось радіючи, одказав: «Э! какое там «національності»! Вы послушайте только звуки!.. Звуки-то что за звуки!».
Мені сьогодні згадалася і оця оказія, і література (я про неї був забув навіть, чи є вона на світі), і багато дечого іншого, а згадалося все через те, що я сьогодні несподівано зазирнув у часопись (досі я нічого опроче філологічних розправ не читав). Мені сьогодні здається, ніби я був спав та й прокинувся. А негарно прокидатися! Знов верну до тих чарівних снів, де люди не знають ані життєвої гарячки, ані нервів, ані суєти мирської!
Ваш Л. К.
А таки не сердьтесь за критику, бо таки нема за що. P. S. Візьміть, будьте ласкаві, у Щавлика один примірник «Повісток і ескізів» для себе.
98. До M. I. Павлика 
18 4/Х 95 Любий друже!
Я і тепер, 1 раз у раз високо шанував Вас за Ваше самозречення, а через те титул «друга» приймаю для себе як велику честь од Вас.
Щодо задуманих Вами праць, дак це правда, що ніхто, опроче Вас, їх не може поробити. А праці знов такі, що можна сказати «насущні». Я сподіваюся, що й здоров’я Ваше, і матеріальне становище поліпшиться як-небудь, і Ви спокійно і «безмятежно» могтимете довести до кінця всі Ваші заміри.
Висилаю 20 крб., щоб Ви могли пересилати «Пов[істки] і еск[ізи]» (одразу в два місця). Це гроші Фрейтагові.
Будьте ласкаві, вишліть один примірник В. Лукичеві, та дайте один примірник Франкові, та один до бібіліотеки «Просвіти».
Бувайте здорові! Поспішаю кінчити лист, бо дуже зайнятий сьогодні.
Ваш А. К.
99. До Б. Д. Грінченка
М[осква], 18 3/ХІ 95
Любий земляче!
За пильною роботою не знайду часу одписати нікому Отож поклав собі написати до Вас з у[ніверсите]ту, на рекреації поміж двома лекціями.
Мені дуже любо прочитати Ваш суд про мої повістки, бо хоч він і занадто прихильний (Ви прихильні до мене – то й до моїх творів), але показує мені, що мені нема чого дуже сумувати, чому я видав їх. А нових повісток писати не можу, бо одно – що суб’єктивізму ніколи не позбудуся (він у мене вдирається навіть у научне що-не-будь), а друге – що не буде мені й часу на те. Я ще не знаю гаразд, яка моя буде кар’єра, тільки ж в усякім разі научна; а коли научна, то на перші роки буде такого багато роботи, що де вже там думати про белетристику! А от зачав казати про будучу кар’єру і згадав, що Ви мене питали, що і як. І сам не знаю, куди мене доля зажене. С. Жук одписав мені (і Барвінський це знає), що уві Львові ніхто й не подумає силувати мене до якоїсь там політики та що я зостануся зовсім вільний, незалежний од нікого. Коли так, то я ладен поїхати до Львова (хоч, щиро кажучи, – ця перспектива мене лякає-таки. Адже в тім богом спасає -мім Львові нема навіть бібліотеки порядної, а я, дякуючи Румянцевському музеєві, став дуже вередливий щодо цього пункту). Тільки ж тут є перепона от яка: Барвінський ставить вимогу, щоб я спершу надрукував дисертацію, а вже тоді зачнуться переговори з російським правлінням. Хоч у мене є й зараз підхожа розвідка («Черты киевского наречия 11-го века»), але доки вона видрукується, то змине не менше як рік, а тим часом я ще в маї с[ього] року мусю дати якусь точну одповідь Лазаревському інститутові; а коли я скажу інститутові, що згоден на давніше передложення, то мене зараз таки в маї пошлють до Єгипту. Скажете: «Можна цього року ще заждати з інститутом, дати йому остаточну одповідь аж на той рік». (Кінчаю вдома). Не можна! бо інститут чекати не може. Коли я вагатимусь хоч трошки, він зараз пошле когось іншого (самі здорові знаєте, що людей на те не бракуватиме, бо до теплої посади охотників є чималенької). Скажіть же самі, що мені діяти? Невже ж таки начхати на інститут (хоч я дуже люблю орієнталістику і вже цілих с і м років багато працюю над нею, ніколи не забуваючи про неї) та чекати, що от як надрукую я щось до вподоби Барвінському, то, може, їхнє високо-благородіє дадуть мені професуру уві Львові?! Я й С Жукові про те казав, а він: «То нічого, – каже, – їдьте поки що до Єгипту, а потім Вас покличуть до Львова». Ну, а я дак просто скажу: «Коли я поїду до Єгипту, щоб там виключно й спеціально студіювати арабську словесність, то вже певне, щодо Львова ніколи не поїду бо не стане ж мені моці ще й далі роздиратися надвоє та щодня, засапуючись із астми, гірко міркувати, чи скоро чортяка до пекла потягне, чи не скоро.
Єсть, правда, іще один вихід, тільки він дуже непевний. Якби мене проф. Брандт зоставив при своїй кафедрі, то я б одрікся інститутської професури та учителював деякий час тут по гімназіях, рівночасно готуючись до слов’яно-руської кафедри. Тоді б я не був залежний од Барвінського, бо знав би, що й без Львова я ?маю куди притулитися. Але на це надія слаба, бо в уініверситеті знають, що мене вже мають на оці в інституті. Опроче й твір мій, який я подаю цими днями і який Ви колись прочитаєте в печаті, стилізовано не так, як воно водиться у людей, алчущих професорського місця в університеті. Треба б було утнути щось à la Марковський!
Тепер про «Этнографическое! обозрение». Адрес його: Москва, Политехнический музей, редакция «Этнографического обозр[ения]». Писати можна й по-вкраїнськи, як це роблять галичани, Дикарєв, Кониський і др. Передплата – 5 крб. річно (4 книжки). Давніші річники я б міг Вам придбати по 3 крб. за рік. Питаєтеся, чи не можна було б Вашу етнографію подавати до цензури через «Этнографическое об[озрение]». Але ж «Этнографическое обозрение» цензура зовсім не знає! Воно – видання імператорського товариства, а через те «разрешение» дається не од цензури, а од совета общества (кажучи ж правду – од самого Янчука). На превеликий жаль, матеріальні засоби «Этнографического обозрения» – малі, то й не можна напевне сказати, чи візьметься воно друкувати Вашу збірку зараз. От і в мене з казками така сама біда: матеріал дуже цінний, а стало б його на томів троє (бо я неодмінно хочу до кожної казки подавати ще й варіанти, – вкорочені, правда), – отже ж, не можи? його видати зараз окремими книжками, – доводиться ждати. Частками – то можна друкувати в «Этнографическом обозрении» і тепер Зрештою, спишіться попереду з Янчуком, – може, він урадить щось кращеє.
Ех! якби гроші, то можна було б тут, у Москві, зробити чуда! В Києві або в Чернігові і по других українських містах чіпляється цензура, а тут можна перебутися без цензури.
З Франком у мене біда. На мої три листи він не одпо-відає і навіть перестав присилати «Житє і слово», хоч повинен присилати, бо передплату зложено. Така сама історія і з Клоустоном: про дальший рукопис він мене не пита нічого, а я сам не шлю, бо мені раз у раз треба мати перед очима готовії вже аркуші, а Франко і їх не шле! Сьогодні знов напишу до нього (і знов лагідно), – побачу, що буде. Невже ж він такий лютий?!
Пипіна «Очерк» можна тут купити не дешевше як за три крб. (я за таку ціну був колись покупив Фр[анко]ві), а звичайно його продають так карбованців по 5, по 6. Я Вам міг би прислати свій примірник, тільки не зараз, а так через місяць, бо до того часу його позичили в мене.
Російських своїх розвідок поки що ніяких не посилаю, бо одно, що відбиток здебільше мені зовсім нема, а друге – що котрі відбитки єсть – то тих мені ще й досі не видають на руки. Напр., я б дуже хтів узяти в друкарні свій «Очерк развития суфизма», а не можна, хоч він готовий лежить іще з марта.
Ваш А. К.
4/ХІ 1895
100. До І. Я. Франка
М[осква], 18 16/ХІ 95
Глибокоповажаний добродію, колишній мій приятелю!
Не смію вдаватися до Вас із титулом «друга», як я це робив був досі, – бо Ви загнівились на мене. Правду кажучи, я не розумію, чого саме розсердились Ви: адже я серед рецензії своєї скрізь повторяв, що нехай читач не забуває, що я оглядаю тільки слабіші точки дисертації, а не цілу. Що ніхто з читачів не зрозумів моєї рецензії зле, про це я напевне можу судити з листів Житецького та Чайченка. Обидва пишуть похвально про Вас, а Чайченко – дак той каже, що він дуже був би радий, якби я так само детально покопався на його «Этнографическом сборнике», що вийшов недавнечко...
Як пересердитеся та забудете гніватися на мене, то згадайте тоді, що Кримський так само прихильний до Вас і так само Вас глибоко поважає, як і передше. Бо навіть якби трапилось так, що Ви на мене ніколи не покинете сердитися, то все ж пам’ятайте, що я і люблю Вас і поважаю, хоч би й сердитого.
А поки що, то спитаю Вас: коли Ви сердитесь на мене, то невже ж це є рація, щоб позбавляти мене«Ж[итя] і сл[ова)»?? А Політехнічний] музей чим провинив, що й йому Ви нічого не висилаєте?? А Фрейтаг що Вам зробив, що й йому «Ж[итє] і сл[ово]» більше не приходе? Отже, нагадаю: 1) мені не прислано кн. V; 2) Ф[рейта]гові (треба слати на мій адрес) теж не прислано книжки V-oï; 3) до Політехнічного музею не прислано навіть кн. IV-oï! (отже, туди будьте ласкаві вислати і кн. 4-у і кн. 5-у, два примірники кожної, бо один іде взаміну за «Этнографическое обозр[ение]», а другий за гроші). Опроче, в Політехнічний музей треба прислати ще 1 кн. 1894-го року, бо її Ви в маї не прислали (хоч я про це тоді писав).
Мені трохи дивно, що, сердячись на мене як на автора рецензії, Ви хочете покарати мене якпередплатника! Та я навіть не хочу вірити, що Ви умисне не вислали часописі, а думаю, що Ви забулися. Сподіваючися, що і я, і Ф[рейт]аг, і Політехнічний музей вскорості одержимо бракуючі книжки, зостаюся
Ваш щирий прихильник і шануватель
А. Кримський
Адрес: Москва. Покровка, Машков пер., д. Меркулова, кв. Леве, мені.
101. До Б. Д. Грінченка 
М[осква], 18 21/ХІ 95 
Любий земляче!
Поспішаюся відписати й Вам і всім тим землякам, що писали до мене. А Вам зосібно можу додати, що, на думку Франка, його одкинуло намісництво найбільше через те, що Барвінський та Вахнянин хтіли неодмінно висунути свого родака Студинського. С. Жук каже, що Барвінський, коли треба, стане високо понад усякі особисті згляди. Будемо вірити. А що я досі дуже пасивно дивився на цю всю справу, дак за це мені докоряти, їй-богу, не треба: раз, що Житецький дуже мене одраджував, а друге, що я сам боявся (та й тепер дуже боюся) того Львова, – чому боявся – про те довго писати.
Та не розводитимусь про це зараз: нехай другим разом. А тепер насамперед з радістю напишу Вам, що я про Франка помилявся: він попросту не мав часу одвітити мені (бо кандидував на посла), а зовсім не те, щоб розсердився на мою статтю. Навпаки: він оце тепер пише, що як на його думку, то я занадто підсолоджував свою критику компліментами, бо, каже, можна було б перебутися й без того. Велике горе, що «Житє і слово» на той рік не виходитиме, бо грошей зовсім нема. Я, здається, писав Вам, що на недобори од першого року я роздобув Франкові 500 крб.: ще раз достати грошей од тієї самої особи на ту саму мету я тепер уже не міг, а більше ніхто не хоче пособити. Прохав я грошей для «Житя і слова» у киян, – обіцялися дещо зробити, та вже от три місяці, а нічогісінько не роблять! і, мабуть, так і не зроблять.
Я прохав Фр[анк]а, щоб він прислав швидше все те, що є надрукованого з Клоустона (6 аркушів). Скоро-но пришле, зараз одпровадю до Вас. Пипіна (це таки товстенька книжка) пришлю тоді, як прийде шоста книжка «Житя і сл[ова]»: нехай заразом.
Я дуже радий, що міністр скасував заборону на «Этнографические материалы». А за якою системою впорядковуєте Ви другий випуск? Знаєте: питання, як треба розпорядковувати пісні, це дуже важке питання, та й радив би я Вам не йти за нелогічною рутиною, – напр., не поділяти пісень на «Обрядовые» і «Бытовые», бо такий поділ дуже грішить супроти елементарних правил логіки . З усіх систем найкраща поки що одна: ота, якою впорядковано буковинські пісні Купчанка в «Записках Юго-Западного отдела», але й проти неї можна дещо сказати. Коли б Ви не боялися перероблювати почату працю, то я б Вам прислав свій проект, змодифікований з «Записок Юго-Зап[адного] отдела».
Бувайте здорові. Ваш увесь
А. К.
102. До І. Я. Франка 
М[осква], 18 24/ХІ 95 
Дорогий друже!
Я був дуже радий, як здобув Вашого листа. Щиро Вам кажу: я Вас люблю не тільки як писателя або громадського діяча, – я Вас люблю і як особу, а через те мені було прикро, що от, мовляли, Ви розсердились на мою критику. Та я вже писав Вам, що нікому вона не здалась ганьблячою, а навпаки: чим раз я довідуюся, що той або той, прочитавши мою рецензію, дуже хоче придбати собі Вашу книжку.
Ваш «Етн[ографічний] збірник» я вже бачив. Шкода, що Ви не користувалися статтею Сумцова про казки Кольберга та Мошинської: там він подає бібліографію українських паралелів, а не тільки чужих. А от чи знаєте, що є в мене? 747 казок та фабльо, записаних на початку 60-х років у Подільській губ. десь поблизу Галичини. Не знаю, куди б мені їх притулити, бо цього матеріалу стало б на скількись томів. Я вже багато понашукував варіантів українських і російських, та й можу хіба подякувати Сумцову, бо хоч який його покажчик не повний, а поміч з нього велика.
Коли Ви не знаєте, може, статті про східні тексти Варлаама і Йосафата, яка друкувалася цього року в «Zeitschrift der deutschen morgenländischen Gesellschaft» , то осмілююсь Вам нагадати: може, скористаєте.
Дуже сумно, що «Ж[итє] і сл[ово]» не виходитиме. Я ще раз писатиму в Київ: треба ж таки, щоб воно виходило! Був це перший руський журнал, що з ним сміливо можна було показатися в люди, та й має впасти!!! Зрештою, знаючи київську повільність та «се діло треба розжувати», треба сподіватися, що коли й пришлють підмогу, то хіба аж за півроку! Ніхто про те й не дбає, що periculum in тога . Тому-то я й сам не знаю, що діяти з «Шах-наме». Мені здається, найкраще буде зробити ось як: я до Вас пришлю половину Ферідунового життя (це буде проза), себто до того моменту, коли він зрікся власті; далі йде історія про боротьбу його синів або про боротьбу Ірана з Тура-ном, з зовсім інакшою сценою, ніж яку ми бачили до сього моменту. Ви, будьте ласкаві, надрукуйте той шматочок (з того навіть аркуш не вийде, – і коштуватиме недорого) та й випустіть у світ «Перший випуск» (не т о м, як Ви хтіли); в передмові, яка складатиметься з трьох-чотирьох рядочків, можна сказати, що от, мовляв, 1-й випуск є передрук із «Житя і слова», а незабаром вийде другий випуск, а далі якось 3-й і т. п. Коли «Житє і слово» відновиться, то, звісно, можна буде 2-й випуск спершу друкувати в нім; коли ж ні, то вже якось воно там буде та й само собою уладнається А от Клоустона дак присилатиму й далі. Простіть тільки, що я раз у раз задержую друк: доки йде передмова, то інакше й не можна, бо мені треба, роблячи примітки, дивитися на готові аркуші, щоб не повторятися та знати, що писати. Дуже гарно Ви робите, що й од себе додаєте уваги. На кінці «Інтродукції» я пороблю ще деякі додатки, то тут треба буде згадати, що, напр., фабльо на стор. 29 – 31 переложили Ви, а не я. Далі, по додатках варто помістити зміст «Інтродукції», трошки повніший, ніж зробив сам Клоустон на стор. XV. А далі підуть поодинокі розвідки, та не знаю вже, як нам тут що діяти. Адже на заголовці стоїть «1895»; тим часом коли друкувати цілий том, то друк, може, й на рік затягнеться. Може, й Клоустона порозбивати на випуски замість томів. А коли друкувати цілий том, то що робити з моїм переднім словом, де одразу кажеться, що «читач знайде тут лиш декілька поодиноких розділів»?
Узавтра посилаю Вам Клоустона більше ніж на аркуш. Як надрукуєте, то пришліть мені; я пороблю додатки до «Вступного слова», і це вже буде останній раз, що друк спиниться на часину з моєї вини: далі вже присилатиму рукопис великими шматками та й не спинятиму друкарню.
Тепер про книжки. «Адельфотеса» і «Перестороги» я ще не здобув: пішли до цензури, а це недобрий знак. Боюся, що одішлють знов до Вас. Тоді, звісно, прохатиму Вас, щоб Ви переслали мені те саме в ковер-тах. Та записуйте, скільки коштує кожна книжка і пересилка. Що ж до Ваших поручень, то я вже взяв для Вас у Сперанського «Апокр[ифические] еванг[елия]», очевидячки, не за гроші. Дав Сперанський ще й другі свої писання. Зайду до Історичного] музею, спитаюся, чи не вийшов 2-й том «Палеї» (Ви за неї гроші заплатили), то разом упакую в одну пачку. Васильєва «Anecdota Byzantina» – дорогая книжка: 3 крб., а невеличка. Не рішаюсь купувати, доки не напишете вдруге. «Русск[ий] вест[ник]» (1862, январь) пошукаю; цілий рочник коштував би карбованців так з три, та й то, може, знайдеться окрема книжка январська. «Описание рук[описей1 Уварова» (І т. – 700 стор., II т. – 577, III – 363, IV – 562) коштує 15 крб., а мені (членові) продадуть із Археолог[ического1 общества за 8/4 ціни. Чи купувати? Що ж до рукописів, то обіцяюся, що 20 н[оября] ст. ст. все розвідаю в Рум[янцевському] музеї та Хлуд[овській] бібліотеці, а до того часу не маю змоги, бо к 20-му н[оября] мусю подати розвідку свою в у[ніверсите]т («Черты киевского наречия XI века»). А до Вас я маю просьби от які:
1) Коли цензура верне книжки, то вишліть їх у ковер-тах на мій адрес.
2) Пришліть мені і Ф[рейт]агові «Житє і сл[ово]», кн. V та VI (ковертами на мій адрес), а в Політехнічний] музей – ті самі книжки + 1 кн. того року (все бандеролями, аби рекомендованими). Ad hoc: чи точно Вам ви-силається «Этнографическое] обозр[ение]»? Сього року вийшло 2 книжки, 3-я друкується.
3) 2-й аркуш відбитки «Шах-наме», а коли є – то й 5-й (на мій адрес, у ков[ерті]).
4) 1 – 5 арк. Клоустона. Це просить Чайченко, бо йому дуже треба. Адрес – мій (у ков[ерті]).
Ваш увесь
А. Кримський
Адрес: Москва. Покровка. Машков пер., д. Меркулова, кв. Леве, мені.
103. До М. І. Павлика 
М[осква], 18 3/ХІІ 96 
Дорогий друже!
Я допіру вчора трохи одужав од інфлюенції і тим-то одповідаю аж сьогодні, хоч мені дуже хтілося одписати Вам якнайшвидше.
Перш усього скажу про видання творів Д[рагоманов]а. Коли Вам справді не хочеться згодитись на чийсь чужий план, то не забувайте, що рішуче слово в цій справі – тільки у Вас. Держіться такого плану, який Вам здається найкращим, і не робіть собі нічого з того, що хтось там радить щось інше. Адже Фр[ейт]аг написав це Вам дуже виразно, та й ніхто не сміє Вас примусити чинити інакше, ніж як Вам здається за найкраще. Та от, так місяців за пару Ф[рейт]аг їде до Відня; дорогою він може заїхати до Львова, та й тоді Ви самі перебалакаєте з ним. Але краще було б, якби Ви зараз почали спокійненько видавати, невважаючи на нікого, а знаючи, що тому виданню пан тільки Ви самі.
Щодо того вжитку, який Ви зробили з моїх оповідань, то мені здається, що Ви себе дуже покривдили. Нема чого казати, що святе воно діло – дбати про Угорську Русь, але ж не менше діло, щоб і Вам була якась підмога. 100 прим., які взяли для себе, це ж дуже мало; коли ще не пізно, візьміть собі більше (або й цілий наклад), бо Ваше здоров’я – це ж діло громадської ваги! Я б був дуже радий, коли б Ви увесь зиск із видання взяли собі, бо хоч і невеличка це поміч, а на разі й вона здалась би.
Ви мене не зрозуміли, коли я писав, що мені не стає першого аркуша: першого – себто заголовка та передмови, а не тексту. От я Вам повиписую, які в мене дефекти, а Ви, будьте ласкаві, пришліть їх разом з якимсь ком-плетним (під «комплетним» я розумію не цілу збірку, а без перших шістьох аркушів):
1) Вдвох примірниках не стає заголовного листка та спису помилок.
2) В одному примірникові не стає аркушів 3-го, 5-го, 6-го, 17-го.
3) Окрім того, ще в одному не стає арк. 5-го й 6-го. Нарешті додам, що єсть у мене 11-й та 12-й аркуш лишні.
Я дуже Вас просю – слати все негайно та й на дві адреси одразу. Не чекайте неодмінно після кожної присилки Вашої, щоб я Вас сповіщав: я Вас сповіщатиму за 3 – 4 рази.
Ваш А. К.
P. S. Чи не прислали б Ви мені своєї фотографії, коли є?
104. До І. Я. Франка 
М[осква], 18 6/ ХІІ 95 
Дорогий друже!
Оце я зараз прийшов з Рум[янцевського] музею, де був три години, та все дарма, бо не знайшов того, чого бажав знайти для Вас. «Повісті про Асенефь і Іосифа» нема в жодній руській збірці, а «Іліїна обавленія» нема зовсім слов’янською мовою. Найперша южноруська згадка про цей апокриф знаходиться в «Ізборнику Святослава» 1073-го року на листі 253-м verso : під числом 10-м стоїть «Йлийнс обавленик». А от про «Видение Исаино» можу Вам сказати дещо нове. Ви говорите, що Вам відомий список староболгарський, – я такого не знаю (де він друкувався?), та зате знаю сербський список XIV в. (видав А. Попов в «Описании рукописей Хлудова») і с писок руський XII в. Останній міститься в «Успенському сборнику», що частками надрукували Бодянський (в «Чтениях») та Попов (у «Библиографических матеріалах»). «Видѣние» №же видѣ стый Исаига» видано саме-іменно у Попова, op. cit., вип. 1. Коли хочете, пришлю Вам свій збірник. «Успенський сборник» писано не знати де. Соболевський («Журнал министерства народного пр[освещения]», 1885, февр[аль], стор. 353 – 354) думає, що його писано в Києві. Те саме трохи раніш казав Ягич у «Четырех палеографических статьях» («Сборн[ик] Ак[адемии] наук]», т. XXXIII). На мою думку, це твердження зовсім безпідставне (про це я писав у своєму творі «Черты киевской речи»); щонайбільше можна сказати: «нема доводів, щоб сборник писався не в Києві, але нема доводів, що і в Києві». Руських особливостів у сборнику дуже мало, а яких-небудь діалектичних нема ніякісіньких . Та ще єсть «Видение Исаино» в тому томі «Сборника Отделения русск[ого] яз[ыка] и слов[есности] Ак[адемии] н[аук]», що видано по смерті Тихонравова. Та я не встиг подивитися в нього (а власного примірника ще я не придбав), бо оце всі три години копався по каталогах, шукаючи южноруських рукописів. От іще про «Книгу Єноха». Чи Ви користали з праці Смирнова (Казань, 1888)? Та проф. Соколов (наш) оце тепер друкує якийсь список, здається южноруський. З Вашого листа я довідався, що у Вас «Книга Єноха» вже готова, тому-то не вдаюсь до проф. Соколова.»
Ваш А. К.
«Русск[ий] в[естник]», 1862, кн. 1 ще досі не знайшов (річник-то можна знайти), але ще шукатиму. Вчора послав Вам дещо. Чи Ви мені послали ті книжечки, за які я прохав? Я досі нічого не одержав та й думаю, що цензура звернула їх назад до Львова.
Марки на бандеролі перешліть мені.
105. До М. І. Павлика
 [14 грудня 1895 p.] 
Дорогий друже!
Листи Ваші, мої та Фрейтагові все розминалися. Очевидячки, коли Ви хочете друкувати переписку Драгоманова, то я нічогісінько не маю проти цього, і Ваша правда, що таке видання найшвидше попродається та дасть матеріальну поміч жінці покійниковій.
Про відповідь Фрейтагову щодо 500 крб. я Вам уже написав.
Будьте ласкаві, звістіть мене, яка ціна бібліотеці Драгоманова Я вже зачав листуватися де з ким про цю справу, та кожен насамперед питається, яка їй ціна?
Книжку про Мих[айла] Петр[овича] одержав, дуже дякую, а за фотографію ще більш.
Ваш А. К.
106. До П. Г. Житецького
М[осква], 18 17/ХІІ 95
Дорогий учителю!
Вчора одбулося засідання Этнографического отдела, де ще раз перечитано Вашу одповідь Сумцову. Постановлено: Вашу одповідь надрукувати, тільки ж пам’ятати всім нам, що це не може бути прецедентом для других одповідей, які часто поступають у редакцію. Можете з цього зміркувати, як високо шанують Вас. Тільки ж деякі місця в Вашій статті Отдел вважає «неудобными», бо, на думку більшості членів, ніяково буде «Этнографическому обозрению» дуже різко обзиватися про тую працю» яка в ньому самому друкувалася. На Вашій рукописі (яку рівночасно засилаю Вам для огляду) пороблено деякі виправки, які цілий Отдел, за винятком чотирьох людей, вважає неодмінними. Як переглянете їх, то побачите, що проти суті, проти аргументів Вашої статті ніхто не важився нічогісінько казатиг а кажуть тільки проти суворої стилізації.
Коли Ви згоджуєтесь на ті зміни, що пороблено в Вашій статті, то пришліть рукопис знову до Москви, найкраще на мій адрес. В найближчій книжці «Этнографического обозрения» вона, в такім разі, піде в друк.
Тії етнографічні матеріали, які Ви мені дали, викликали величезний інтерес. Грошей на друк зараз немає, але це поки що невелика біда, бо я ще не опрацював тих матеріалів як слід. В мене тепер чиста біда з екзаменами: вони одбудуться в марті, а я боюся, що не встигну підготовитися до них як слід, бо багато часу пішло в мене і досі ще йде на працю «Черты киевской речи XI в.». Проф. Брандтові моя праця дуже сподобалась, він сказав, що надрукує її (каже: на те в у[ніверситет]і є такий фонд), казав тільки, що треба позмінювати тон у тих главах, де я розбираю «галицко-волынские» пам’ятники Соболевського, виявляю його шулерські передержки та показую, що в групу «галицько-волынских» пам’ятників він повпихав чистісінькі новгородські пам’ятники та білоруські. Розвідка моя вийшла дуже велика на обйом, а для друку треба її ще чимало переробляти, щоб не було часом чогось недоговореного, недоказаного, отож і доводиться тепер і коло неї впадати, і до екзаменів з усієї моці працювати. Іноді мене аж одчай пориває: я ж і хвилинки марне не гублю, я працюю без передиху, а може доведеться од-класти свій екзамен на той рік! а мені б цього страх як не хтілося зробити, бо соромно буде.
Одрадісних святок бажаю Вам!
Щиро Вас люблячий і шануючий
А. Кримський
107. До Б. Д. Грінченка 
М[осква], 18 17/ХІІ 95 
Любий земляче!
Лист Ваш прийшов, а «Байки» – ні, хіба, може, взавтра прийдуть . Мені щось неможеться вже днів з двоє; доктор заборонив мені три або чотири дні працювати, і оце тепер до хороби прилучилися ще всякі сумні думки, які за роботою не можуть заходити в голову.
Екзамени в марті, – значиться, на два місяці швидше, ніж ми сподівалися. Мене тепер заздалегідь нудьга та од-чай хапає, бо треба працювати ще більше, а в мене й так не було досі хвилини вільної. Моя розвідка про київську мову, над моє сподівання, не тільки не обурила проф. Брандта, а навпаки, дуже втішила: він сказав, що треба тільки трохи змінити полемічний тон, то він зараз її надрукує коштом університетським (є такий фонд нате). Я зачав обробляти свою працю наново, робити всякі додатки (звісно, для друку треба писати так, щоб не було нічогісінько недоказаного, недоговореного, щоб, як кажуть, «комар носа не подточил»), а до всього того – обробляти другу половину праці, яку я ще не подавав проф. Брандтові, а хочу подати разом з першою на екзамен комісійний. Це все багато одбирає часу, а заразом треба й до екзаменів готуватися, писати всякі конспекти і т. ін. Іноді аж плакати хочеться, що немає звідки часу взяти. Якщо я не встигну к мартові приготовитися так, щоб видержати екзамени зовсім добре, то чи не доведеться мені одкласти екзамени на той рік! Батько й сестра давно мене вмовляють саме отак зробити, але ж це був би для мене величезний сором. Ні, краще заслабну, а здаватиму екзамени сього-таки року!
Щодо дальшої, поуніверситетської моєї кар’єри, то я й сам не знаю, що далі буде. В Лазар[евському] інституті проф. Муркос зостається ще на п’ятиліття, чого ніхто не сподівався (хоч іще може бути, що під останню хвилину, себто, мабуть, восени, він скаже, що виходить в отставку ). Виходить, що супроти інституту великої шкоди я собі, може, й не зроблю, коли цього року не поїду до Єгипту, але б я і не подумав про інститут, якби мав які певні звістки зі Львова. А то ж ні. Барвінський на мій лист мені нічого не одписав, а до С. Жука він писав, що уві Львові вже проти мене розпочалася кампанія. Воюють тим, що з мене ніби москалофіл, отакий, як Марков, Мончаловський і с[им] п[одібні]. Щоправда, що сам Б[арвінський] признається, що з цього воювання нічого не ви йде. Друга річ куди поганша: приїздив до Львова Соболевський, балакав з поляками-професорами, вдавав прихильника «галицької» літератури і заходився, щоб на кафедру Огоновського сів хтось із його вчеників. Коли б це сталося, то це було б таке велике нещастя для всіх нас, що мене вже й тепер жах бере. Соболевщина навіть уві Львові! – аж кулаки стискаються. Єдиний для мене спосіб боротьби – надрукувати якнайшвидше те все, що в мене є написаного, а заразом – поодбувати всі екзамени так добре, щоб мене неодмінно зоставили при у[ніверсите]ті. Звісно, найкраще було б для цієї мети не здавати екзаменів у цім марті, але аж у 1897-м році, в маї. Але ж тим часом у Львові, за такий довгий час, напевне, когось затвердять: або соболівщика якогось, або Студіинського], або Колессу. Що робити?! Я вже краще постараюся поздавати екзамени цього року.
До речі, про кандидатів: Студинського та Кол[ессу]. Очевидячки, Колесса має більш талану й знаттів, ніж Студинський. Що ж до Студинського, то я оце перечитав його «Пересторогу» та й можу сказати, що це – таке перло, яке рідко трапляється: нащо вже покійний Огоновський не вмів думати, а Студинський іще гірш! В мене були чесалися руки написати на ню рецензію, тільки ж я побоявся, щоб дехто не вважав цього за jalousie du métier , та й часу однаково нема на те зараз. «Адельфотес» його – то^ річ краща, хоч зате багато є в ній лакун; та погано в ній іще і те, що автор не вміє зробити з філології живу науку; то брехня, що кажуть, буцім філологія – суха наука: не суха вона, не суха, а тільки деякі адепти її роблять з неї сушу. Я й про «Адельфотес» не напишу жодної розвідки, доки або сам не буду уві Львові, або доки Ординського не затвердять непохитно на кафедрі. А от проти Колесси я зараз таки, як знайдеться вільна часинка, напишу найжорстокішу критику за його статтю про «Житие св. Саввы XIII в.», бо хоч у ній він спориться проти україножерства Соболевського, але стоїть на його ж таки грунті і по-невольницькому, по-рабському тримається його «Лекции по истории русского языка». Нехай собі й скажуть про мене, ніби я копаю проти нього, тільки ж не можна мовчати... Вибачте, що я аж у пасію кидаюсь: аби заговорили про Соболевського, то в мене аж зуби скрегочуть.
Дуже мені шкода, що я не можу зараз написати розбір Ваших «Матеріалів». Але натомість для 2-го вип. я дозволю собі подавати Вам деякі поради. Ну, очевиста річ, що загального плану, луччого од драгоманівського, не треба. Але Ви дуже дбайте про те, щоб згадати якнайбільше варіантів. От, напр., усі київські та харківські книжечки-метелики, де є «Яйце-райце», «Шукай-вітер» і т. ін. – вони всі варті того, щоб за них згадати; ба, Ваша книжка, думається мені, зробиться для всіх пізніших етнографів одправною, вихідною точкою, коли Ви по змозі подасте якнайширшу бібліографію. Зробіть зсилки і на 1-й том «Українських оповідань» Стороженка, та навіть не тільки на тую рубрику, яка зветься «З народних уст» (як де бачите літературщину, то так і напишіть: «Литературную обработку темы см...»). Є українські казки в «Молодику» 1843, є в саратовськім «Малорусском литературном сборнике» Мордовцева; все те зостається досі наче не звісним світові, а Ви згадайте. Свого «Веселого оповідача» не забувайте. У Ястребова («Материалы по этнографии Новороссийского края») наведено чимало українських варіантів: це Вам трохи пособить (хоч, правда, там для Вас нового буде мало); казок Новицького у Вас, здається, нема, – отож коли не достанете, то хоч за Ястребовим згадайте. Неодмінно треба Вам мати статтю Сумцова: «Малорусские сказки по сборникам Кольберга и Мошинской» («Этнографическое обозрение», кн. XXII): тут коротко переказано зміст двох збірників і подано варіанти (хоч багато й поминено). З галицьких видань, за які, звичайно, мало хто знає в Росії, згадайте «Житє і слово», «Етнографічний] збірник» Франка, «Приказки» Руданського.
В «Этнографическом обозрении» друкував чимало Іванов і другі, але, може б[ути], Ви якось перебудетеся і з тими зсилками, котрі є на «Этнографическое] обозрение» в Сумцова та Ястребова. Правда, в «Этнографическом обОзрен]ии» варто було б переглядіти і «Библиографический указатель газет и журналов», який є в кожній книжці, але ж як Ви кажете, що в Чернігові нема «Этнографического обозрения», то обійдетеся й без того. Так само, мабуть, нема в Чернігові й Афанасьева, де єсть чимало українських] казок. На мою думку, Ви дуже добре зробите, коли поповните бібліографію і для 1-го Вашого випуску; можна зробити так, як робив Драгоманов, ну, напр., стор. 188 («Малороссийские народные предания»): поставите так само, як і в нього, заголовок, скажете, на якій стор. 1-го випуску тра дивитися, та й наведете отут всю бібліографію. Далі я б Вам радив на кінці 2-го випуску зробити такий покажчик, як у Ястребова, себто коротеньке резюме з кожного № збірника (обох випусків). Отаким способом у Вас вийде така книжка, до якої муситиме вдатися кожен етнограф слов’янський.
Щодо пісень, то, щоб улегшити собі працю з порівняннями, придбайте «Песни пинчуков» Довнара-Запольського (Київ, 1895) : от коли б усі етнографи так видавали пісні! (Я для «Киевокой ст[арины]» вже вилаяв його сильне, рецензію мою помістять, мабуть, у янв[арській] книжці, – але ж вилаяв тільки як філолога, за діалектологічні уваги та за словарчик, а вся книжка – дуже гарна книжка).
Спинюся, не можу писати: вже в голові крутиться. Нещастя мені з моїм здоров’ям!
18 дек[абря]
В мене інфлюенца; я боюся лягти в ліжко, але, мабуть, таки доведеться. Зачав я читати сьогодні Ваші байки, бачу, що щось дуже гарне, та я зараз не можу мати певних вражень. Та ще порадив би я Вам у народних виданнях не писати «Зміст», а писати: «Де що є», як це роблять серби скрізь, навіть у наукових речах.
23 дек[абря]
Оце так-о, пишеш усе вривочками, прихапці, – то й виходить не лист, а щось таке, де ніякісінького ладу не знайдеться. Хтів я був, скількись тому днів, написати Вам чимало про Ваші байки, та вже колись потім (значиться, як доведеться про в с і Ваші твори казати чи писати). А тепер не можу далі писати, бо зараз так хочеться засісти до роботи, що й сказати не можна. Я зовсім тепер здоровий. За ці дні, що оце проминули, я поклав собі неодмінно здавати екзамени сього року.
6-ї кн. «Житя і сл[ова]» ще й досі нема, і Клоустона нема. Аби прийшли, гаятись не буду та й заразісінько перешлю Вам.
Про пісні іншим разом.
Ваш А. Кр.
108. До І. Я. Франка 
18 18/ХІІ 95
Дорогий друже!
Спасибі Вам за всі Ваші турботи. І «Пересторогу», і «Адельфотес», і рецензію Студинського, і «Stosunki rus[ko]-p[olskie]», і «Zeit» – усе поодбирав. Всі речі, кожна з свого боку, цікава. «Die Zeit» я прочитав дуже уважно, бо вже деякі «добрі люди» понаговоряли мені бозна-чого за ті Ваші статті, що надруковано там. Аж бачу, що вони написані зовсім достойно. Тільки ж яке важке враження справ ляють вони! Я навіть був поставив собі запит: «Де важче жити? чи в Росії, чи в Австрії?» От, «Nieco о stosun-kach» – те мені трохи не сподобалося, а саме в тім місці, де Ви говорите про свою близькість до польської культури, – не сподобалось згадане місце через те, що дехто зможе витолкувати Ваші слова зовсім недобре, себто, що русини, мовляв, геть попольщені. Побачите, що витолкують саме-іменно так, як я кажу! Книжки Студинського цікаві мені з інакшого боку: як матеріал для студій над можливим професором русько-української літератури. Як читав я «Пересторогу», то все рівняв до Вашого «Вишенського»: у Вашім творі чимало є непевного, є навіть дещо яркопомилешне, але читаєш – душею втішаєшся, бо бачиш, що цілість – то щось могутнє, багате, розкішне:, а в Студинського все причепурено, примазано, прилизано, кожен ґудзик на своїм місці, одно слово – «все обстоїть благополучно», але ж заразомщосьаж нудить, доки читаєш. Читаєш Студинського та й думаєш: «Що там з тої науки, коли в ній нема научного живого вогню». Мені було б дуже любо, коли б я помилявся в своїй думці, тільки ж моя думка така: Студинський – людина, здатна до ерудиції, але не талановита, нема в ньому живої іскри! Поки що, то нема й ерудиції. Він одмежував собі один невеличкий куточок, де справді понишпорив доволі; далі того куточка він не виходить, далі того куточка йдуть для нього пути неведомые і яруги незнаемые, та здається, що то для нього й байдуже, бо, на його наївну думку, вся суть історії і не виходить поза межі куточка. Коли хтось другий насмілиться, ідучи битим шляхом науки, зазирнути на часину до куточка Студинського, то дивіть, як «хазяїн» лається! – «Іди собі, чоловіче, деінде, бо це – мо є», – каже він до других розвідчиків (resp., до Вас): «тут тільки я дійду до пуття, а ти – ні, бо ти й не знаєш, як по тутешньому тра ступати». Вірне Вам слово кажу: якби Студинський був оселився не на «вулиці Перестороги», а на «вулиці Вишенського», то запевне він захвалив би Вашу працю про «Пересторогу» аж попід небо, а «їв. Вишенського» Вашого, навпаки, був би вилаяв та й закінчив би свою рецензію словами: «Жалую, що др. Франко по так знаменитім творі, яким уважаю його «Z dziejow Synodu Brzeskiego», напечатав свого «Вишенського».
8/20 дек[абря]
Два дні не мав часу писати. Обридло вже мені писати про Студинського, та таки ще дещо скажу, а саме про його ерудицію. Розгорнемо, напр., стор. 26-ту «Перестороги», де повідається про московських протестантів XVI в. Це хоч і стосується трохи до куточка Студинського, але вже не так; тому-то автор зовсім не стидаеться казати про те, чого не знає. «Заволжские старцы», – думає Студинський, – не знають ніякісінького впливу од Литви; це, на його думку, так собі «жидовствующие». Ті гадки Косого, які він висловлював у Москві, приписано йому і в Литві, напр., одкидування божества І. Христа, – тимчасом як Косой саме в Литв! трошечки став консервативнішим (принаймні щодо Ісуса Христа). А що мене аж обурює, дак це слова Студинського про Артемія. Колись, ідучи за Курбським, думали, що Артемій і в Москві був не єретик: і так воно стоїть у Макарія, на якого покликається Студинський. Потім одшукали посланія Артемія (в рукописах Ундольського) та й видали їх в «Русской исторической библиотеке». З тих посланій видно, що Артемій у Москві був рішучим протестантом, а тільки в Литві жахнувся своїх доктрин. Студинський (в долині) згадує про те, що Артемієві посланія надруковано в «Русской исторической библиотеке», але дивне діло: коли він їх читав, то чому ж він держиться думки про «різність (московського) напряму» Артемія од його товаришів? Очевидячки, Студинський і не читав тих посланій.
Вибачте, що я розписуюся перед Вами про Студинського. Діло, бачте, в тім, що «Пересторога» мене сердить дуже, і я б дуже охоче був скритикував її печатно, коли б не боявся, що люди подумають, буцім я копаю проти професури Студинського. А я б не хотів, щоб це подумали, бо й без того вже мені клопоту доволі. Напишіть мені, будьте ласкаві, чи Ви вже що-небудь чули про мою кандидатуру на кафедру Огоновського? Я с а м тієї кандидатури не ставив. Я все собі (правда, разом із студіями славістичними) був готувався до арабської кафедри, коли несподівано українці задумали посадити мене на місце покійного Огоновського та й зачали листуватися де з ким із львов’ян, «власть имущих», а до мене написано колективний лист, щоб я не тільки не одмовлявся, ба ще й сам старався досягти тієї мети. Очевидячки, сам я нічого й не стараюся й не старатимусь, – навпаки, я вважаю за свою повинність відноситися до всієї справи зовсім пасивно, тим-то нізащо не писатиму рецензії на «Пересторогу» тепер (хоч дехто домагається цього од мене). Дак от хоч у листі до Вас виллю своє невдоволення з тієї книжки. (Будьте ласкаві, не балакайте ні з ким про те, що я пишу, бо хоч у Львові вже чимало людей знає про українські заходи, та деякі кияни прохають мене не дуже розбалакуватися про се).
Був у Політехнічному музеї. Кн. IV і V дійшли, а VI-oï нема. Те, що Ви вислали на мій адрес, теж дійшло (2 прим. V [кн.]). Тепер я, значця, прохатиму в Вас прислати от що:
1) До Політехнічного музею – 2 прим. VI кн.
2) Мені, на мій адрес: 2 прим. VI кн. та «Пісню про Роланда» (мені її дуже треба теперечки), га з «Шах-наме» аркуш 2-й, 5-й і 6-й, та Клоустона 1 – 5 (для Чайч[енка]).
Напишіть, будьте ласкаві, що Ви заплатили за «Пересторогу», «Адельфотес» і «Причинки до історії унії» та скільки коштувала пересилка (як я одержав, то вже марок на бандеролі не було). А мої рахунки от які: із мая Ви були мені винні 3 крб. 24 коп.; Васильєва: Anecdlota] Bysant-[ina] – 2,25; пересилка АпессЫЧв та Сперанського 71 коп.; разом 6,20 (NB. А марку з бандеролі пришліть).
З Фірдовсієм зробимо так, як я попереду казав, себто я пришлю ще шматок та й нехай з того буде кінець 1-му випускові. А що випуск тоненький – дак це не біда. Треба буде додати список помилок. І кінець Клоустона я пришлю до Вас разомз Фірдовсієм, себто або взавтра, або післявзавтрього, а додатки (про «Bibliothèque des Romans» , про деякі інші видання та подрібний покажчик) – трохи пізніш, саме-іменно тоді, як Ви мені пришлете все те, що буде надруковане. Масперо і Коскена, будьте ласкаві, перекладіть Ви самі, бо я ніяк тепер не можу: в маї буде царська коронація, то наші екзамени сього академічного року одбудуться в марті, а не як звичайно в маї, – ну і ясно, що тепер я мусю працювати «на всіх парах».
Коли можна, то не гайтесь додрукувати «Шах-наме» (те, що я пришлю) та Клоустона: я Вам буду дуже вдячний за те, бо чим швидше вийдуть вони в світ, тим мені краще (в другім листі поясню, через що се так).
Бувайте здорові!
Увесь Ваш
Л. Кримський
P. S. І Ви, і Студ[инський] раз у раз звете клірика Василія Острозького – «Суразьким». Звідкіля це звісно? Я б дуже бажав знати, як про це довідалися вчені та хто іменно.
