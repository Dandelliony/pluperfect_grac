Лиха іскра поле спалить і сама щезне
Поема в 5 діях і 6 картинах
Дієві люде:
Платон – значний козак.
Ялина – його сестра, дівчина.
Данило – її молодий.
Юліан – запорожець.
Кузьма – татарин.
Шанько – старий значний козак.
1-й козак
2-й козак
Оксана – дівчина.
Козаки, молодиці, дівчата.
Настя – шинкарка. 
Ганна – наймичка.
Діється в XVII столітті.
Дія перша
Простора хата. Обстанова корчми. На сцені нема нікого.
Ява І
Юліан і Кузьма (входять).
Кузьма
 Гей, хто тут є, давайте їсти! Юліан. Нема нікого – підожди! Кузьма. Не ждеться, їсти хочу, як той пес! Юліан. Не пропадеш, ти ж цілий хліб із’їв, проснувшись.
Кузьма
 Коли то ще було, та й що мені той хліб один. Тепер пора поснідати.
Юліан
 Тут ми достанемо харчів доволі, бо це корчма найкраща, а поки що давай лиш гроші ми полічим.
Кузьма
 Лічи вже ти, а я лічить не вмію. Ось всі. (Подає гаман).
Юліан (висипає червінці на стіл, хутко лічить і згортає в гаман). П’ятдесят червінців. А скілько ти людей ограбив за ці гроші?
Кузьма
 Задавив трьох крамарів і двох проткнув.
Юліан
 Багато треба ще людей зарізать і ограбить, щоб одкупить мені назад молдавське господарство, а ще як при такій роботі нас піймають, то й ми на шибениці десь сконаєм. У мене, Кузьмо, інша є тепер мета; поїдем ми з тобою на Вкраїну.
Кузьма
 Дай мені попоїсти, а наївшись, я поїду з тобою хоч і до самого чорта.
Юліан
 Нагадую, потерпи. Довідався я, що на Вкраїні живе Платон-полковник, як кримський хан, багатий; його багатство хочу я до рук своїх прибрати, а а золотом Платона добуду в Цареграді султанський фірмам на батьківський престол молдавського господаря! Чого ж ти вивалив так очі? Слухай далі. В Платона, кажуть, є сестра Ялина, і їй достанеться усе Платонове добро. Так от ми звідсіля поїдем прямо до Платона, і там ти мусиш буть богобоязним, тихим і смирним як ягня, щоб не довідавсь хто, що ми вовки в овечій шкурі.
Кузьма
 Аби було що їсти, то я наїмсь та й зараз спать, а сонний я все одно що мертвий, нікому лиха не зроблю!
Входе Настя і молодиця.
Ява ІІ
Юліан, Кузьма, Настя і молодиця.
Юліан
 Насилу ми тебе діждались.
Настя
 Вибачайте! Сьогодні день такий удався: тілько що вирядила чумаків, а тут козацтво, як те птаство у вирій налетіло.
Юліан
 Давай же й нам коновку меду і попоїсти, що там є.
Настя подає коновку меду, а молодиця хліб, миску холодцю. Кузьма сіда до публіки спиною і їсть, Входять козаки,
Ява ІІІ
Ті ж, Мартин, Максим і козаки. (Козаки сідають за другий стіл).
Мартин
 Гей, шинкарко Настусю! Меду!
Настя
 Чого дереш горлянку! Коли ще крикнеш раз, то витурю із хати к бісу!
Мартин
 Ну і турни, хіба мені уперве ночувати надворі? Дурна, що сердишся; а хто ж тебе кохає так, як Мартин?
Настя
 Коха! Ха-ха! Бубир кохає щуку. (Ставить мед на стіл). На!
Мартин
 Давай! (Хвата Настю і цілує).
Настя
 Чи бачив хто такого бузувіра? Цілуй он краще пляшку, то, може, порозумнішаєш.
Мартин (цілує пляшку). Ой пляшечко, пляшечко! Хоча й солодкий в тобі мед, а тільки ти не Настя, ні, ти лиш до любощів присмака, Настуся ж – любощі самі, і цілувать її готов до смерті я! Будь здорова, чорноброва!
Настя
 Здається, і вітру немає, а млин Мартинів меле, хоч чорти батька зна що, а меле. Який мірчук береш?
Мартин
 Поцілунок, моє серденько!
Максим
 Годі! Бо вже вуха болять. От на весіллі ще в Данила молоти будеш скільки влізе, поки язик від меду не розмокне.
Настя
 То у вас там новина, чого ж не хвалитесь? Ну, ну, розкажіть же і мені цікаву новину! З ким же Данило жениться?
Мартин
 Ага! Забилось серце, шкода Данила? Ти думаєш, що нічого не знаю? Але не лякайся, я не ревнивий, бо ти привчила вже мене до зради.
Настя
 Максиме! Ти б замість гудзика пришив за вуха до жупана Мартинову таракуцьку, нехай би торохтіла!
Сміх.
Максим
 З Ялиною, з Платоновою сестрою. Настя. Он що! (Порається).
Юліан (перестає пити, про себе). Виходить, я спізнився. (До Кузьми, котрий умина, як кажуть, аж за вухами лящить). Не плямкай так губами, бо не чуть, що там говорять!
Кузьма (умина) . Смачний холодець!
Настя
 Набере добра Данило від Платона, що з діда-прадіда в льохах, та-у коморах, та у степах наховано і надбано! І червінці, і таляри бочонками, кажуть, стоять!
Максим
 А коней скілько, а волів, овець і не злічить.
Юліан (наслухав, про себе). Досадно, тричі досадно. (До Кузьми). Не плямкай так губами! Кузьма. Коли ж смачний холодець. Юліан. Насте, дай меду!
Настя подає.
Мартин
 Юліан, єй-богу, Юліан. Максим. Та що він кум тобі чи брат, що ти зрадів так дуже?
Мартин
 Козарлюга, бра, завзятий, а мед п’є, як добрий віл чумацький воду. Він почастує й нас.
Максим
 А звідкіля ж ти його знаєш?
Мартин
 На Січі познайомився позаторік.
Настя (подає Юліанові мед). А хто ти, козаче, я тебе уперве бачу.
Юліан
 Я? Юліан, а це – Кузьма Мамай.
Кузьма
 Що хоч давай, усе поїм.
Юліан
 Дай йому ще миску холодцю.
Настя
 Ганно, холодцю!
Ганна подає
Кузьма
 І цілий хліб! Юліан. Тільки не плямкай губами! 
Кузьма
Смачний-бо дуже холодець! 
Мартин
Настусю! Та годі тобі залицятись до січовика, бо я не видержу, я ревную. 
Настя
Відчепись, маро!
Юліан
 То став, Настусю, меду козакам, і я пристану до їх гурту.
Настя
 Ганно! (Подає мед). Мартин. Здоров, Юліан!
Юліан (дивиться на нього). Ага. Пізнав, пізнав, хоч і забув, як звуть.
Мартин
 Мартин же і досі.
Юліан
 Не погребуйте, панове, медом.
Мартин
 Чим іншим, а медом козаки не гребують ніколи. Ти пам’ятаєш, як позаторік на Січі празникували поворот з Кафи, де і тебе, Юліане, прославляло товариство за твою одвагу молодецьку?
Юліан
 Пам’ятаю.
П’ють.
Кузьма
 А чи не можна б ще холодцю?
Настя
 їж на здоров’я. Ганно, чуєш?
Ганна
 Зараз! (Подає). Ще лусне.
Юліан
 А як же там у вас преславний наш козак полковник ваш Платон живе?
Мартин
 Як слід полковникові, добре! Та й що йому? Чого недостає? Оце ми їдемо на Січ до кошового від Платона просить, щоб нам поміг татар провчить хоч трохи і піджидаєм тут Данила Гордієнка, коли чув, що сестру Платонову засватав.
Юліан
 Так це, виходить, певна річ, що вже Платонова сестра йде заміж за Данила?
Мартин
 І рушники за нього подавала, і ми на сватанні пили! Повернеться Данило з Січі, тут зараз і весілля, коли в поход не рушим.
Юліан
 А та ж сестра Платонова вродлива дівчина?
Настя
 За це вже я тобі скажу, бо наш Мартин без смаку.
Мартин
 А так, правда! Глянь, я в неї закохався, як чорт у суху грушу.
Юліан
 О, коли так, то й Мартин ма добрий смак.
Настя
 Та бреше він, не вір йому! Мартин однаково коха усіх на світі шинкарок, аби йому за мед та за горілку гроші боргували.
Всі сміються.
Кузьма
 А чи не можна б ще холодцю? Настя. Нема, серденько.
Кузьма
 Смачний холодець, перекусив гарненько! Піду до коней. Упоравшись, я свисну! Чуєш? Юліан. Чую! 
Кузьма пішов.
Настя
 Ну й їсть! Де ти його доп’яв?
Юліан
 Це мій приятель, родом татарин. Він сорок татар своїх зарізав, за це його повісив бей у Кафі. Тут нагодився я і з шибениці його зняв для жарту, а він взяв та й ожив і з того часу, як пес до чабана, прилип до мене.
Настя
 Такого пса держати біля себе небезпечно, того й гляди: хазяїна заріже й навіть з’їсть.
Юліан (сміється). А чого доброго. Тільки він мене боїться, бо лічить характерником. Та цур йому, тому Кузьмі, розмову перебив... Так розкажи ж мені, Настусю, яка сестра Платонова на вроду, бо я про неї чув, що дуже гарна.
Настя
 Як ясная зоря на небі.
Юліан
 Ого!
Настя
 Та що й сказать, така вродлива, що хто її побачить раз, повік вже не забуде Ялининих очей, що ніби манять кожного до себе і наче хочуть щось ласкаве сказать, та тільки усміхаються. 
Всі
Правда, правда.
Мартин
 Ай, Настя! Що за молодиця, не заздрісна ні краплі! Сама хороша, як весна, піди ж ти, як дівку похвалила!
Настя
 Мартине, відчепись! Бо, єй-богу, качалкою по спині потягну.
Мартин
 Хоч убий, а ти таки гарна. Настя. Тьфу!
Юліан
 Щасливий же Данило, що таку дівчину візьме за жінку.
Настя
 Ще й добро усе, що мають від батьків, достанеться одній Ялині, бо наш Платон не жениться ніколи.
Мартин
 Хіба тобі він присягався? Настя. Атож.
Мартин
 От вража молодиця, як зневажа мене. Зальоти до всіх чинить, та ще й у вічі признається. (Сміється).
Юліан
 Мабуть же, й Данило козак моторний, що висватав таку хорошу, родовиту й багату дівку.
Настя
 Ой Юліане, Юліане!.. Мабуть, ти їхав до Ялини, що так цікавишся і нею, і її молодим Данилом.
Юліан
 Може!
Настя
 Опізнився!
Юліан
 Та хто його ще знає, як то буде.
Настя
 Ого, який ти подухалий!
Юліан
 Та я жартую! Нехай їм враг з тими дівчатами хорошими, навіщо нам вони здалися? От молодиці гарні – інша річ! Так, Мартине?
Мартин
 Особливо такі, як Настя.
Максим
 Козацька жінка – ось! (Показує на шаблю). Принаймні не зрадить!
Настя
 Як у чиїх руках.
Максим
 Та так. Тілько на мою думку – жінка ярмо, а ще як підуть діти, то плуг тяжкий, тягай його, поки не здохнеш!
Юліан
 Без слави цілий вік! Вип’ємо за такі розумні речі!
П’ють.
Настя
 Стривайте лиш, хтось під’їхав!
Чуть свист.
Юліан
 Це мій Кузьма упорався з кіньми та звістку свистом подає.
Ява IV
Ті ж, Данило і козаки.
Данило і козаки
Добривечір!
Настя
 Просимо, просимо щасливого Данила в хату! Поздоровляю засватавшись.
Данило
 Спасибі, голубко Насте, спасибі! Ну, давай горілки нам, пива, меду.
Мартин
 Ой як же любо ти балакаєш, Данило! Зараз видко, що ватаг! А ось з нами злигався січовик, лицар Юліан преславний, що Кафу підпалив, коли ти пам’ятаєш.
Данило
 То вже даремно, там не один Юліан був, щоб йому всю честь за Кафу віддавать, у Кафі лицарів було чимало.
Юліан
 Тілько тебе там не було.
Данило
 А ні. Але що з того? Відомо всім: між славними був славний там полковник наш Платон, которий не раз ходив з козацтвом слави добувати на орду, не раз в степах із нею він стинався, а пісня йде, що й сам Платон був у неволеньку попався! Так бач, який то лицар єсть полковник наш Платон! Він і в неволі був, і з неї визволився знову, і знову бив татар не раз! Так він, панове, і Кафу підпалив. За здоров’я нашого полковника, преславного козака Платона!
П’ють.
Дехто
 Та так!
Юліан
 Данилового шурина, що сестру свою, хорошу як сонце, за нього віддає, а ще в додачу скарбами й добрами усякими без ліку зятя свого наділяє! Так, так! Ти маєш рацію хвалить Платона і без пісні, але не маєш рації судить других, що не менш Платона крові пролили за віру Христову.
Дехто
 Та так!
Настя
 Коли б вони ще не зчепилися.
Юліан
 Меду! Я, панове, Юліан з преславного Запорожжя братчик і, хоч не славен так, як ваш Платон, і пісень про мене ще не зложено, бо ще занадто молодий, так, може, й зложать, а от що за Данила пісень не будуть кобзарі співать, то певно!
Данило
 От уже й видко, що ти хваст! Чого ж то так, що як про тебе, то й пісня буде, а про мене ні?
Юліан
 Бо той, кому у церкві заспівають «Ісаія, лікуй!» – вже не лицар, а куделя, з котрої всякий надібок баби прядуть у хазяйство.
Данило
 З такої голови, як от твоя, навіть і куделі не зробиш.
Юліан
 Не знаю, яка у кого голова, а тілько я жартую, а ти лютуєш і вже силкуєшся мене кусать. Данило. Я всяке падло не кладу на зуби. Юліан. Як?
Данило
 В петрівку другий раз скажу.
Настя (псспіша зайнять суперечку, ставе мед на стіл). От добрий мед! Запийте суперечку; чого ви сварку завели, неначе ті брати, що ділять батьківське добро?
Юліан
 І справді так! Але буває, знаєш, час такий, що чоловік запалиться з нічого і всякий жарт до серця приклада. Тікай тоді від нього, бо не то що, а й за мухою малою готов він з шаблею кривою ганятись на коні, коли вона його роздражнить. (Сміється). Сказано – лицар!
Данило
 І попадає шаблею він в муху?
Юліан
 Буває промахнеться і сам себе в коліно влучить?
Данило
 Коли на твоїм порожнім лобі сяде муха, я поручусь, що муху надвоє розкраю.
Юліан
 А на твого лоба не сяде й муха, бо бачу я, що меду мало там, коли ти жартувать не вмієш.
Ява V
Ті ж і Кузьма (на порозі).
Данило
 Противний твій язик гірш гадини мені здається і всякий жарт твій, мов жало, пуска отруту; я ж шаблею далеко краще повертаю, ніж язиком. Коли охота, спробуй! (Вийма шаблю).
Кузьма (вийма ніж, підходе до Юліана). Проткнуть?
Юліан
 Іди до коней.
Кузьма (хова ніж). Коли погано буде, свисни. (Пішов).
Данило
 Що ж? Нема до шаблі, знать, охоти, бо легше белькотать?
Юліан
 Ні, пане брате! Я шаблею орудую далеко краше, ніж язиком: хто з нас поліг би тут – не знаю. А знаю я одно: мені нема чого жаліть, та й за мною жалкувать ніхто не буде; тебе ж жде молода, котру, може, ти ше й кохаєш, і я б зробив би велику дурість, коли б одняв у неї таку чудову куделю, як от ти! Сховай лиш краше шаблю, та помиримось, та вип’ємо, а битися ще вспіємо на шаблях, бо я поїду на Україну і побуваю у Платона, то, може, одіб’ю ще в тебе молоду, тоді хоч і поміряємося на шаблях!
Данило
 Не варт з тобою говорить! Тепер я бачу, що ти на жарти тільки здатний і виклепав сорочий свій язик, як косу, коси ж усякі дурощі собі на втіху, а я не буду гаяти з тобою часу! Прощай козак-сорока! Товариші, гайда в дорогу! (Пішов, за ним ті козаки, що пізніше приходили).
Ява VI
Юліан, решта, потім Кузьма
Юліан
 Прощай, ми ще побачимось, я певен!.. Пальоний ваш Данило.
Всі (понуро). Та так.
Входе Кузьма.
Кузьма
 Ідем!
Юліан
 Зараз! Коновку меду! Пий, Кузьмо, за удачу.
Кузьма (п’є без передиху коновку). А! Мед добрий, а холодцю ще з’їв би з миску. (Витирає губи полою і виходе). Не гайся!
Юліан
 Пани браття! Чому ж ви мовчите? Чи кров від меду вже загусла, чи суперечка вам моя з Данилом сум нагнала? Меду! К бісу все! Нехай лихо журиться, нехай ламає зуби злий, а у кого кров козацька грає, хто товариство любить, як братів, хто рад віддать посліднєє музиці, щоб заграла, і вміє вчистить так, щоб аж земля стогнала і вітер щоб свистав від вивертів ногами, хто усміхається всьому, від того зле тікає і весело йому!
Подають мед, п’ють.
Всі (весело). Та так!
Мартин
 От козак! Поцілуємося!
Цілуються.
Люблю я слухать, коли хто так балака, як Юліан!
Настя
 їдь, справді, до Платона. Єй-богу, ти так говориш гарно, що Ялина уп’ється мовою твоєю і сп’яну згодиться замість Данила та бути за тобою.
Юліан
 О, коли б Ялині я та так припав до серця, як ці твої слова, Настусю, мені припали до душі, тоді б червінців мірку тобі дав за милеє пророкування! А це завдаток. Наставляй фартух. (Сипле Насті гроші у фартух). За все доволі?
Настя
 Спасибі! В десять раз більше ніж слід.
Юліан
 Прощавайте, побачимося ще, я їду прямо до Платона.
Всі
 їдь здоров.
Настя
 Оце запорожець, так-так!
Завіса
Дія друга
Світлиця у Платона, хороші перські килими і зброя всяка на стінах.
Ява І
Ялина і Марта (шиють і співають).
Ой, були в вдови дві дочки, (2 р.)
Обидві вони квіточки.
Старшій минає двадцять літ, (2 р.)
Меншу сватають, старшу ніт.
Ой, ходім, сестро, до броду, (2 р.)
Та й подивимось у воду.
Та й подивимось у воду, (2 р.)
Котра з нас краща на вроду.
Старша меншую турнула (2 р.)
Та й в тихий Дунай упхнула!
Ялина
 Господи, яка ця пісня страшна! Сестра упхнула свою рідну сестру у воду з заздрощів! Тут далі треба, шоб співалося, що душогубку грім зараз вбив, принаймні легше було б на душі.
Марта
 А може, її грім і вбив потім, та тілько пісня про це мовчить... От ти кажеш з заздрощів, а мені ж здається, що вони удвох кохали одного, а той – кохав одну, меншую... От старша збожеволіла від кохання та й втопила свою сестру... Ох, кохання зможе все! Подумай: що б ти зробила, якби я відбила од тебе Данила.
Ялина
 Я?.. Нічого, от єй! Хоч я і засватана з Данилом і рушники за нього подавала, а коли б він, вернувшись з Січі, одкинувся від мене і взяв тебе чи другу, то я б ні краплі не сумувала.
Марта
 Бо, певно, ти Данила не кохаєш?
Мовчать.
Ти не соромся, скажи по правді, кохать не сором! Кохаєш чи ні?
Ялина
 Та я не знаю. Від тебе і від других дівчат я чула про кохання, і в піснях співається про це, а що то єсть кохання, того не знаю я, єй-богу! Мені здається, що я однаково люблю усіх, а брата Платона більш усіх.
Марта
 Ні, сестро, ні брата, ні неньку, ні батька, а нікого в світі кохати так не можна, як козака, котрий до серця припаде!
Ялина
Щоб то кохати так чужого, як рідного, можна – не вірю!
Марта
 Для чого ж ти покинеш брата, вийдеш за Данила і будеш вік з ним жить?
Ялина
 Це закон.
Марта
 Через кохання й шлюб законом став, бо нема у світі кращого, милішого нічого, як щире святе кохання, а потім шлюб з коханим.
Ялина
 Може. (Пауза). А ти кохаєш, сестро?
Марта
 Ох! Два роки вже мучуся, і пропадаю я за милим, а він, мій милий, і не зна, що я його кохаю.
Ялина
 Так чом же ти йому не скажеш?
Марта
 А ти б хіба сказала?
Ялина
 Сказала б. Адже кохать не сором?
Марта
 А як мене він не кохає і в вічі засміється? 
Ялина
О, це образа!.. Так ти б пішла до баби-чарівниці, щоб одшептала, навіщо ж мучитись даремно?
Марта
 Ні, не хочу! Коли його побачу, то любо жить на світі, коли ж не бачу, то любо мучитися за ним.
Ялина
 І мучитись любо? (Зітхнула). Яке ж кохання те хороше, Марто!.. Я хочу кохать.
Марта
 Навряд чи будеш ти кохать.
Ялина
 Буду, буду!
Марта
 Хіба любитимеш Данила, як жінка чоловіка.
Ялина
 Ні, я хочу кохать і я буду кохать! Яка ж я рада, що ти мені одкрила очі! Сестриченько, скажи мені: кого кохаєш ти?
Марта
 А ти ж мовчатимеш, не скажеш другому нікому?
Ялина
 Ото, нехай бог боронить, за кого ж маєш ти мене, що думаєш, я буду славити тебе проміж людьми?
Марта
 Гляди ж ти, пам’ятай, що обіщалася мовчать... Кохаю брата я твого Платона.
Ялина (радісно). Брата, Платона?
Марта
 Його... Коли вернувся він торік з походу і визволив тоді людей багато з турецької й татарської неволі, його я бачила між всіма козаками на воронім коні... Він вимучений був походом, але ж сіяв як місяць між зорями! І з того часу забуть його не можу, а ще мені здається, що кожний день я більше й більше його кохаю!
Ялина
 Моя голубко, Марто! Яка ти гарна, коли говориш палко так про своє кохання до Платона! О, тепер, я бачу, що кохать можна і чужого. Яка я рада, яка я рада!
Ява ІІ
Ті ж і Платон.
Платон (входить на слова «яка я рада». На дверях). Чому ти так радуєшся, сестро?
Ялина
 Коли б ти знав, і ти б радів.
Марта (тихо). Ялино, що ти, бог з тобою!
Платон
 Цікаво! Здорова, Марто! Що це ти відцуралась нас, давно я щось тебе не бачив.
Марта
 Хіба тобі до мене? Хоч і прийду – не помічаєш, а я частіш ніж слід буваю у Ялини.
Платон
 Та я б радніший був, щоб помічать таких, як ти, гостей хороших... та нема часу сидіть дома! Так чого ти радувалася так, Ялино, чи не одібрала ти поклона від Данила, чи, може, про весілля тут своє розказувала Марті?
Ялина
 Ні, не вгадаєш.
Платон
 Поки не скажеш, не вгадаю.
Ялина
 Ти хочеш, щоб я була щаслива, щоб вийшла заміж за Данила? Хочеш?
Платон
 А ти хіба не хочеш? Ти ж сама вже подавала й рушники за нього.
Ялина
 Правда. Тепер я хочу, щоб ми разом з тобою були щасливі, щоб ти женився теж. От би я була рада, коли б ми справили твоє й моє весілля разом!
Платон
 Оце так! І звідкіля тобі таке у голову залізло? Це, певно, з Мартою удвох ви вигадали такий жарт, щоб посміятись надо мною? (Жартовливо). Ач, сороки!
Марта
 Мені й на думку не спадало так жартувати над тобою! Ялина плеще дурощі, а ти її не слухай! (До Ялини). Я не сподівалась від тебе... Прощай, Платоне, прощай, Ялино, мені додому треба йти, щоб часом мати не сварились.
Ялина (стає на дверях). Ба не пустю! Держи її, Платоне, удержиш – щось скажу.
Платон (трохи придержує). Та постривай-бо справді, Марто! Нехай поскаче трохи козеня! Веселою й жартливою такою мені ще не доводилося бачити Ялину.
Марта
 Ялино! Ти ж слово подала мовчать, я гніватись буду на тебе, коли зламаєш слово.
Ялина
 Коли скажу тому, кому сказати слід давно, то тим я слова не зламані бо обіщала я мовчать перед людьми чужими.
Марта
 То ти така, пусти мене! Не подруга мені ти. більше.
Ялина
 А сестра?
Марта
 Єй-богу, буду плакати з досади... Пусти! (Хоче йти).
Ялина скаче на дверях.
Скажи, Платоне, їй, щоб так не пустувала.
Платон
 Ой, тут є цікавого багато. Ану сідай лиш, Марто, я буду слухать вашу суперечку і, може, помирю. (Бере Марту, та легенько одпихає, він садовить її на дзиглик). Не опинайся-бо, сідай! Ну, Ялино, тепер сваріться, а я послухаю.
Ялина
 Нема між нами сварки ніякої. А от що, любий брате, тебе кохає Марта вже два роки й соромиться тобі сказати про це! Та не соромся-бо, сестрице, адже кохать не сором. Вона не може жить без тебе і за тобою пропадає! Де ж кращую від Марти жінку ти знайдеш, братіку, для себе? Посватай ти її та й живіть укупці, нехай вас бог благословить, як я благословляю вас обох! Ти так казав, як благословив мене з Данилом, тепер же я тебе благословляю! Чого ж ви мовчите?
Платон
 Вислухай мене, Марто! Не хитрий я з дівчатами в розмові, і все здавалося мені, що через літа і суворість ні одне серденько дівоче до мене щиро не озветься. Тепер же бачу я, що воля божа єсть на все: сестра знайшла мені жону і смілостю дитячою своєю мені одваги надала балакати про це з тобою, Марто! Не будем же терять слушного часу. Кажи: коли кохаєш справді щиро, то будь мені жінкою!
Ялина
 Кажи, сестриченько, кажи! (Одводить руку її від очей).
Марта тихо привстає.
Марта (через сльози). Щастя й радість мене задавлять. Не можу вимовить, що тут... Ялино, ти ж знаєш все, я все тобі сказала, Платонові ж сказати того у вічі, що я тобі сказала, одразу не посмію. (Бере Ялину за руку). Ялино, сестро, рибко! Я більш життя свого люблю Платона, твого брата! (Заливається слізьми, обнімаючи Ялину, котра теж плаче).
Ялина
 Не плач, Марто, не плач, сестро, ми разом повінчаємось і одбудемо весілля разом!
Платон
Ялино, Марто, годі, заспокойтесь! Я завтра і старостів пришлю до Марти. А може, батько не згодиться?
Ялина
 Що там про це?.. Ти пам’ятаєш, братіку, як ти звелів мені поцілувать Данила? Ну, а тепер моя черга приказувати тобі: цілуй, Платоне, Марту!
Платон
 А може ж, Марта не захоче... Марто! Що ти на це скажеш?
Марта (соромливо). Та коли приказує Ялина, то... треба слухать.
Платон підходить.
Ялина
 Ну! Який-бо ти несміливий, татар січеш, яК ту капусту, а Марту от боїшся поцілувать! Ну ж, сміливо!
Марта й Платон цілуються.
Отак! А тепер випить треба, без могоричу ж не можна, кажуть.
Платон
 Та ти переродилася, Ялино, і виросла за ці два дні, а я тебе дитиною лічив!
Ялина
 А ти хіба не переродився? Бач, як сяють очі! Я хочу так кохать, як Марта, і це одно бажання зробило смілою мене! Я ж зараз. (Побігла).
Ява III
Платон і Марта.
Платон (підходить до Марш, бере її за руку). Марто! Давно тебе я знаю, а тілько в перший раз тепер бачу, що ти хороша, як квіточка в зеленому гаю, і як весна в своїм розкішнім веснянім уборі до себе маниш душу ти мою.
Марта (закохано). Козаче мій, мій лицарю хоробрий, мій князю молодий, як любо слухати мені оці слова від тебе. Найкращий ти одвагою своєю, своєю славою у рідному краю, то де ж тобі звертать було увагу на дівчину якусь нікчемну. Знай, Платоне, що я й тепер не заступлю тобі шляхів до слави, бо так тебе кохаю, як ти любив і любиш рідний край!
Ява IV
Юліан, Кузьма, потім Ялина.
Юліан
 Батькові, Платонові, преславному полковнику, поклон від низового товариства!
Ялина входить і ставить мед на стіл.
Платон
 Спасибі. Сідай. До речі, меду принесли, неначе змовились тебе прийняти.
Юліан
 Вітаю вас, красні дівчата!
Ялина і Марта кланяються.
Ялина (до Марти). Неначе турчин.
Марта
 Ні, козак, а той, мабуть, татарин.
Ялина
 Який гарний.
Марта
 Гляди, ще закохаєшся.
Ялина
 То що?
Марта
 Ну, ну!
Платон
 А ти ж давно на Січі, щось я. тебе не знаю. Хоча десь бачив вже тебе, здається. Юліан. Давно, у Кафі.
Платон
 Так, так! Тепер згадав. Ти либонь волошин? Цікаво знати, як попав до нас ти.
Юліан
 Дозволь мені усе про себе розказать, бо я чужий у рідному краю, і хочеться мені, щоб знали всі, коли спитають, відкіль я взявсь між козаками.
Платон
 Пий і розказуй, а ми послухаєм твоє оповідання і тим свою цікавість дівчата вдовольнять, бо бачиш, як горять у обох очі і як вони тебе послухати хотять.
Кашлянув Кузьма.
Юліан
 Батьку отамане! Це джура мій, Кузьма. Нагодуй його, будь ласка, чим, бо він голодний.
Кузьма
 Як собака.
Ялина (до Марты). Ох, який страшний!
Платон
 О, з охотою! Може б, і ти перше попоїв?
Юліан
 Спасибі, я їсти ще не хочу.
Платон
 Ну, так пий же мед. Ходімо, Кузьмо! (Вийшов).
Юліан
 Про коней не забудь.
Кузьма
 Не турбуйся. (Пішов за Платоном).
Ява V
Юліан, Ялина і Марта.
Юліан (набік). Яка ж з них двох? Обидві гарні, а, певно, ця. (До дівчат). Котра ж сестра Платонова Ялина, певно, ти?
Ялина
 Почім ти знаєш, коли я тебе уперве бачу?
Юліан
 На Запорожжі чув про твої очі гарні і тілько глянув – догадався... Я на Україні уперше, і мов я сплю, та сниться сон мені чарівний, так тут усе і весело, і красно виглядає: і ліс, і степ з могилами високими, і сам Дніпро, наш батько, мов у новому празниковому убранні, з’явилися моїм очам.
Марта
 Невже ж родивсь і виріс ти на Запорожжі, що на Україні не був ні разу?
Юліан
 Ні, родився я і виріс в чужій країні, а тут минає шостий рік, як рідним став між козаками.
Ялина
 Ти, мабуть, турчин?
Входе Платон.
Ява VI
Ті ж і Платон.
Юліан
 О ні... Я християнин з роду. Родивсь в Волошині. Ім’я моє Юліан.
Ялина (Марті). Гарне ім’я.
Марта свариться пальцем.
Юліан
 Мій батько княжеського роду, в Молдавії він господарем був і керував своїм народом, як король. Лиха пригода і зла фортуна, з турецькими пашами вкупі, оскалили на нього зуби. Магнат угорський за три бочонки золота добув султанський фірман на право господаря і з поміччю харцизів турських опанував молдавським господарством. Батька мого убили.
Ялина і Марта
Боже!
Юліан
 Сестру мою Ялину...
Ялина
 Ялину?
Юліан
 Сестру мою Ялиною теж звали. Ялина. Піп ж, що з нею сталося? Юліан. Ялина сяла на всю Волощину красою, її взяли в гарем султанський.
Ялина і Марта
Нещасна! Платон. Кляті бусурмени!
Юліан
 Тяжкеє горе і нужда убили матір, а батьківське добро все пощезло і потонуло в руках турецького двора, як весняна вода в широкім морі. Кипіла кров моя огнем пекельної муки, бажанням помсти мозок мій горів, і я покинув школу єзуїтів, де вчився мудрості, як править своїм народом, і в Царград прибув обідраним, ограблении, голодним старцем шукати правди й оборони у турського царя. Але шкода шукати правди там, де мозок, честь і совість згнили дотла! Я тілько в тім переконався, що золотом у Царграді купити можна все і легко з поміччю червінців вернуть мені назад молдавське господарство. А без ції могучої на всьому світі сили я не знайшов спроможності для боротьби за батьківський престол... Скоро судьба моя перемінилась. В часи мого в Царграді пробування Скутар спалили запорожці, і всіх невольників своїх вони з тюрми повизволяли. Одважні лицарі новим життям, новим бажанням моє розбите серце запалили, і я покинув свої мрії і надії, помандрував пішком на Запорожжя, щоб відтіля носити грізну помсту ворогам! Славетне братство, могуче лицарство козаче мене у гурт свій прийняло, і став я козаком! Недовго я сидів даремно, скоро козацтво Царе-град спалить зібралось, і ми на чайках у море поплили.
Платон
 У цім поході був і я! Тоді замісто Царе-граду, куди нас вітер не пустив, ми поплили у Кафу.
Ялина і Марфа
І що ж, і що ж?
Платон
 Кафу спалили, силу татар і турок вирізали, багато людей з неволі визволили.
Юліан
 О, тут я серце своє вдовольнив: татар минав, а помстою над турськими купцями упивався. 
Ялина
А про сестру свою не знаєш ти нічого?
Юліан
 На горе, ні! Ах, Ялино, як на сестру мою похожа ти. Дивлюсь на тебе, й серце мре. То заболить, то радісно заб’ється, неначе бачу я її перед очима! Тепер забув я давнє лихо. Для мене все перемінилось: я маю батька кошового, за матір рідну Січ Запорозькую вважаю, сестрою будеш ти, а край, колись чужий, для мене тепер рідним став.
Платон
 Зате ж і стара мати Січ таким, як ти, Юліане, сином сміливо може пишатись.
Юліан
 Спасибі за щире слово, пане отамане! А вам. дівчата, дякую за ласку, що слухали мене прихильно. Давно вже я не був у селі, давно сім’ї не бачив і так тепер зворушений, що ледве здержую я сльози на очах.
Платон
 Я дуже рад, що тобі так уподобалось у нас! А що ж ти, надовго сюди приїхав?
Юліан
 Та поки не виженете, щоб вам не надокучав.
Платон
 Милості просимо хоч цілий рік прожить у нас.
Ялина
 Ми раді будем гостю дорогому. 
Платон
До речі, на двох весіллях погуляєш. 
Юліан
О, погуляю! Чиї ж весілля маєте справлять?
Платон
 Та так прийшлося до ладу: сестру свою засватав за Данила, за Гордієнка, коли знаєш, і сам... признаться, одружусь... а це обидві наші молоді.
Юліан
 Гарних дівчат засватали, певно, таких зосталось небагато на Вкраїні, і довго їх шукать прийдеться! Та коли б я сам поспів раніше, то вже б Ялини не віддав другому. Вибачайте, пане отамане, я по щирості козацькій кажу прямо.
Платон
 Ха-ха! Ти гляди, не одбивай дівчат. А ви, дівчата, не дуже-то січовикові довіряйте, бо у них не розшолопаєш, де жарт, а де і справжня правда.
Юліан
 Ні, без жартів! їхав я сюди, щоб сватать твою сестру Ялину, та ба! Спізнився. Сказано ж, як сироті женитись – то й день малий.
Чуть – дзвонять на гвалт.
Що це?
Платон
 Справжнє козацьке весілля. Весілля у полі кривавім! Татари, певно, десь наскочили загоном і шелесту вже наробили. О кляті бусурмени! (Надіває зброю).
Ялина
 Пресвята діво, нашли ти на них загубу!
Марта
 А наших козаків обережи і поверни додому цілих.
Ява VII
Ті ж і Шанько.
Шанько
 Біда, Платоне! Татари розграбили хутори й зимовники, усіх живих людей, і скот, і вівці в степ погнали.
Платон
 Сідлайте коні!
Шанько
 Осідлані, готові!
Платон
 Далеко не втечуть.
Шанько
 Коли вже не втекли, бо це було ще, кажуть, уночі.
Юліан
 Позволь, батьку, і мені на цім кривавому весіллі в степу широкім погулять!
Платон
 Гайда! (Пішов, за ним Шанько, а за Шаньком Марта).
Ява VIII
Юліан і Ялина.
Юліан
 Бувай здорова, сестро! Коли зостануся живим і повернуся з поля, дозволь мені бувати, щоб бачити тебе, красою любуватись і згадувать свого сестру кохану... Ялину! Ти мене причарувала вже до себе, очей від тебе б не одводив.
Ялина
 Годі тобі жартувать! Мені таке гріх слухать, бо я засватана.
Юліан
 Засватана – не вінчана! Прощай. (Пішов).
Ялина (одна). Цур йому, який жартовливий. І якось радісно мені, і страшно слухать його мову... Засватана – не вінчана!..
Завіса
Дія третя
Темний ліс дубовий. Далеко чуть пісню гуртову, котра помалу стихає, на кону пусто.
Ява І
Юліан
 Юрба пішла далеко в ліс. Ялини ж там нема. Слухай, Кузьмо, сьогодня з Січі повернувся Данило Гордієнко, і скоро буде тут весілля... Пропали мої мрії, на превеликий жаль!
Кузьма
 Так що ж, проткнуть його – та й край.
Юліан
 Ти ніж свій заховай у піхви. В твоїй руці мене одного він повинен слухать, бо ти, як хижий вовк, готов побити всю отару, щоб тільки з’їсти всмак одно ягня. Данило поки що мені не заважає. Ялина не його, але мене кохає, я добре це помітив. А тілько, певно, брат її, Платон, не згодиться на те, щоб заміж йшла вона за мене, а рушники Данило щоб вернув, людям на сміх, собі на сором.
Кузьма
 Сьогодня обіщалася Ялина сюди у ліс прийти?
Юліан
 Так що?
Кузьма
 Украдемо її.
Юліан
 У тебе, Кузьмо, капустяний качан на в’язах! її-то вкрасти можна, в одній сорочці піде на край світа, а братові червінці заховані в льохах глибоких; овець отари й гурти скоту пасуться скрізь тут по степах, їх не добудеш крадькома.
Кузьма
 А ні.
Юліан
 Ото-то бо й є! Родився я на світ молдавським господарем і князем жить повинен! Е, Кузьмо! Коли б Ялину взять за жінку, а з нею разом все добро до рук своїх прибрать, тоді б ми хороше і в розкошах жили до смерті, не то що у запорозьких куренях! З такою- жінкою, що кращої немає в цілім світі, з таким багатством, як у полковника Платона, я весь султанський двір і всякого пашу на свою руку поверну, добуду Ясси і в рідному краю зроблюся князем, господарем! Господарем! О серце, ти мені віщуєш багатство, славу і почот. Власною рукою народом, серцю милим, я править буду як король, я все життя і силу всю на користь родині своїй віддам, я покажу всім ворогам, що ми достойнії потомки славних римлян! Тобі ж, мій Кузьмо, за всі твої послуги на кожний день звелю я різать барана!
Кузьма
 Ги, ги! Баранина смачна!
Юліан
 А тілько слава, і почот, і розкоші, які дає багатство, нікому легко не достались... Перш річка сліз і крові пролилась, а потім вже на цій пролитій крові багатьох для одного химерне щастя будувалось!.. Я гомін чую. Піди і подивись!
Кузьма пішов.
Нема чого тут мудрувать, коли добути хочеш меду, то перше бджіл ти подави, бо покусають руки. У чарівниці я дістав дві люті трутизни і силу їх ізвідав. Від першої собака спала цілий день і так у сні вона й закам’яніла; друга ж трутизна ще лютіша, вона собаку зразу вбила. Котру ж із двох пускать у діло?.. Першу! Платон нап’ється її з медом, засне спокійно і вже повік не встане; коли ж почне Данило шкодить, Кузьма проткне його таємно. Тепер переконались тільки треба, чи так мене коха Ялина, як то мені здається! І коли так, тоді Ялина і все її добро без переділу між братом і сестрою достанеться мені. І я молдавський господар! О, для цього варт пролити річку крові, щоб справдити свої широкі мрії!
Ява ІІ
Юліан і Кузьма.
Юліан
 Зостанься тут, а я піду до відьми-чарівниці, вона у балці тут живе, і де об чім порадюсь з нею...
Кузьма
 А я ж що буду тут робить? Юліан. Сітку закинули і будем ждати риби. Кузьма. Не розумію.
Юліан
 Коли б ти менше їв, то більше б розумів. Засядь в кущі і жди Ялини, а коли прийде – свиснеш; та сам пантруй, щоб нас тут не зуспів Данило, будь насторожі і оберігай мене, як добрий пес. (Пішов).
Ява ІІІ
Кузьма один.
Кузьма
 Оберігай! Що ж я буду гавкать на Данила, чи що? Проткнуть би його зразу, – оце моя робота; а тут сидіть не ївши і ждать коханку – того я не люблю! (Пішов).
Ява IV
Карпо і Мартин.
Мартин
 Ти бачив? 
Карпо
Ні.
Мартин
 Шмигнуло щось у кущі; то дідько, Карпе.
Карпо
Та ну його! Куди ж це ми ідем, Мартине? Адже Данило нас прохав пройтись по всіх гущавинах і пошукать Ялини.
Мартин
 Де ти її шукати будеш по всьому лісу? Я згодився піти, щоб заспокоїти тільки Данила, бо він стурбований тим дуже, що не знайде нігде Ялини. А вони, певно, десь удвох сидять з Юліаном і воркують. Підождемо Данила тут і скажемо йому, що не знайшли нігде Ялини.
Карпо
Вона вернулася додому, певно, бо побоялася сама йти лісом, щоб часом дідька де не здибать.
Мартин
 А може, здибала свого тут дідька, Юліана?
Карпо
Слухай, Мартине, коли ти й справді, як сам кажеш, характерник, то одверни від Юліана Ялину, бо мені шкода, що так сталось.
Мартин
 Е, братіку! На все єсть зілля, а одвернуть на інший шлях закохану жінку або дівку ніхто не зможе, аж поки сорому не зробить їй коханий – слідком ходитиме за ним. Здається, йде Данило.
Ява V
Ті ж і Данило.
Данило
 А що?
Мартин
 Нема. Чудне щось робиться тут, брате. Я дещо чув, але переказам не треба раптом вірить, бо брехні всі складаються з одного слова: чув!
Данило
 Бодай я краще став глухим навіки, ніж чути те, що й я вже чув! Але надія ще живе у мене в серці, хоч смуток вже залазить в нього і там пекучою отрутою він шепче: зрада, зрада! О Мартине! Коли Платонова сестра мене обмане справді і, осоромившись, захоче жінкою моєю стати, кому ж тоді зо всіх жінок на світі повірить можна честь свою?.. Ходімо! Ходімо, серце біднеє моє, ми прямо до Платона. Ялина, певно, дома, і будем пить до дна те пиво, що нам кохана дівчина і ти, хвортуно зла, укупці наварили!
Пішли
Ява VI
Кузьма (входе). Щось бормотали про Ялину, але не розібрав нічого, бо їсти хочу так, аж шкура вся болить. Знов хтось іде. Ялина! О, тепер треба стерегти. (Пішов).
Ява VII
Ялина (тихо крадеться, підходить до дуба, озирається кругом). Це ж ті дуби, що скільки раз збирались тут і козаки, й дівчата, і я сиділа біля них з Юліаном... Чули дуби нашу розмову? (Схиляється до дуба, ніби слуха). Мовчать!.. Хороші, добрі дерева, вам все розказувати можна. Я люблю Юліана, а тепер вернувся Данило, і я не знаю, що робити, скажіть мені, дуби, порайте. (Одступа від дуба). Ох, як зашуміли, неначе сердяться! (До дубів). Не сердьтесь, любі свідки мого першого в житті кохання, не лічіть мене, столітні дідугани, зрадницею, бо я Данила ніколи не кохала! Мовчать... (Оглядається). Як тихо, листя на дереві притаїлось, і соловейко як співає, аж луна гаєм іде... Як хороше... А де ж це мій соловейко, чого ж це він не йде?
Може, він, жартуючи, сюди мене покликав і насміється надо мною та й не прийде...
Свист.
О! Земля гуде, вітер свище, кущі тріщать – то він іде!.. Ні, то дуби так грізно зашуміли... Дурне дівоче серце, чого ж ти замираєш, милого ждучи? Чого боїшся зради й муки? П’єш, а все ж таки кохаєш!.. Нема! Який сором... Піду додому... а ви, дуби, коли побачите, скажіть йому, що я його любить до смерті буду! (Побачила Юліана). Ай!!
Ява VIII
Юліан і Ялина.
Юліан
 Моя зозулечко! Ти тут? Чого злякалась?
Ялина
 І не підходь, бо я сердита! Я думала, що ти мене давно тут ждеш, що підем по суниці.
Юліан
 Не гнівайся й не хмур своїх шовкових брівок, бо личеньку твойому це не пристало!.. Я бачити тебе хотів на самоті, для того тут в ярах ховаюся давно, щоб не примітив хто, щоб не довідалися люди, що ти до мене вийшла, бо ти заручена. Данило повернувся.... І я за честь твою боявся.
Ялина
 Так гріх, виходить, нам стрічатися з тобою, коли ми боїмося так людей! Ох! Сором же який! Заручена і крадькома прийшла у ліс до другого, чужого козака, що, може, насміятися задумав надо мною! Прощай і не суди мене, дурну, що я так необачно слабому серцю потураю.
Юліан
 Ялино! Нехай знайду я тут хоч зараз наглу смерть, німим нехай навіки стану! Нехай повипадають з лоба мої очі, коли сміятися задумав над тобою! Я покохав тебе, хоч ти й чужа і хоч моєю ти не будеш, кохать по смерть не перестану! Скажи ж, моя зоре, чи й ти мене кохаєш так, а чи, жартуючи, прийшла у ліс, щоб бавить час з веселим козаком, яким тобі я нехотя здався?
Ялина
 Ні, Юліане, прийшла година, щоб розв’язать язик і все по щирості сказать! Я не умію жартувать! Кохання розум одняло, я зрадницею стала і завтра все Данилові скажу, бо все одно не буду жінкою його, хоч би і ти не взяв мене за себе заміж! Я так тебе люблю, що хоч би вік прийшлося терпіть наругу, сором, муку і братові прокльони – усе одно кохать тебе не перестану! О милий мій, не вимовить того, що серце почува!
Юліан
 Так ти моя?
Ялина
 Навіки!
Цілуються.
Юліан
 О, коли б я зміг тепер достать самого неба, на зорях ясних побувать і плавать з місяцем укупці в небесній блакиті, то й тоді б я менше щастя знав, ніж цю хвилину біля тебе! Вітре буйний, лісу темний, і ти, шовковая трава, яку присягу тут даєм одно другому? Скарай же, боже, з нас того, хто перший зрадить!
Ява ІХ
Ті ж і Кузьма.
Кузьма
 Сюди йдуть і гомонять тут близько. Ялина. Тікаймо, то Данило, бо він мене шукає скрізь.
Юліан
 Ходім! Не знайде він тепера свою долю – вона досталася мені! (Обнімає стан Ялини).
Пішли. 
Завіса
Дія четверта 
Одміна І
В Платона на подвір’ї. В вишневому саду хата з ганком
Ява І
Платон (один). Сьогодня на зорі ми рушимо в поход і дивно: чи старість то, чи очі Марти молодої мене неначе з дому не пускають. І так недавно ще не примічав я Марти, тепер же диво: хотів би бачити її щодня!
Ява ІІ
Платон і Данило.
Данило
 Добривечір, брате!.. Може, не в пору я прийшов, то ти не гнівайся на мене.
Платон
 Здоров, Данило! Я радий бачити тебе. Але мені здається, що ти стривожений чогось. Данило. І єсть від чого, брате. Платон. А що там сталось?
Данило
 Я волоха тут зараз бачив, і він гадючим поглядом і усміхом чортячим зворушив кров мою, і давняя злоба до нього у моїм серці закипіла!
Платон
 Злоба? Скажи, з якої речі?
Данило
 Ще їдучи на Січ, я пострічався з волохом у Насті Горової. Він вихвалявся там своєю славою, своїм завзяттям і в невіщо ставив всі твої заслуги, а наші козаки за мед, що він поставив, йому підтакували всі. Мене це розпалило, я встряв у суперечку. Вийшла сварка, і мало з ним не бивсь на шаблях.
Платон
 Даремна сварка! Коли діла його прославлять, хто ж буде проти них? Не змиєш славних діл дощами, не злижеш язиком і не сховаєш їх і під високую могилу! А щодо челяді, то їй нічим не догодиш, вона зрадлива і не любить, коли хто дужою рукою керує нею і, як столітній дуб, лозиною не гнеться, а шумить своїм верхом під хмарами. Так-то, брате!
Данило
 Але це ще не все. Він, насміхаючись, по-обіщав тоді, що одіб’є від мене молоду сестру твою Ялину і що за тим сюди навмисне їде! його гадючі речі мені запали в серце... Тепер, вернувшись із Січі, я від людей дізнався, що волох справді тут бува частенько, що він у тебе в ласці, а що Ялина надто з ним жартлива, весела і через міру вже привітна. Коли ж перекази всі ці я зважу з тим, як стрілися сьогодня ми з Ялиною суворо, мов чужі, і як, ухилившись від розмови, вона пішла ніби в ліс з дівчатами збирать суниці, між тим її там не було, то все оце укупі вражає душу мою боляче, і я не знаю, що мені подумать, що сказать і що робить.
Платон
 Сором слухати такі від тебе речі! Козачий жарт, дівочий сміх – звичайнії відносини в людськім житті, і з них робить налигач на свою шию може всякий заздрісний і ревнивий легкодух. Тебе ж, Данило, я не лічив таким ніколи. Пожди тут, сюди пошлю тобі Ялину, ви побалакаєте з нею так як слід, на самоті, і все минеться. (Пішов у хату).
Данило (сам). Об чім балакать? Як повести розмову з нею, коли душа моя недобре почува? І все, що я тут чув, свідчить одно – зраду! Не дурно, гад лукавий, волох так усміхавсь, коли мене побачив. (Побачив Ялину). Яка смутна!..
Ява IV
Данило і Ялина.
Ялина
 Ти бачити мене хотів, Данило?
Данило
 А ти мене вже, певно, й бачить не хотіла, втекла від мене в ліс з дівчатами, а в лісі не була... Та і тепер ховаєшся, цураєшся мене. Скажи, Ялино, прямо: ти зрадила мене?
Ялина
 Ні.
Данило
 Не зрадила? О щастя!
Ялина тяжко зітхає.
Чого ж ти тяжко так зітхаєш? Кажи мерщій, не муч себе, які думки сумні в твоїй головці зворушились, що так нахмурилось твоє ясне чоло?
Ялина
 Радніша б я у цю хвилину вмерти, щоб тілько не сказать, чого сумна: на горе ж, мабуть, я жива і мушу говорить! Слухай. Я люблю Юліана... Хоч рушники за тебе подавала, я серцем не була тоді твоя, так і тепер за те, що вільне серце Юліанові віддала, себе я зрадницею не лічу.
Данило
 Чому ж, як рушники давала, ти не сказала, що не любиш? Я б рушників не взяв від тебе і сорому, що зараз маю, я_б не мав.
Ялина
 Я винна в тім, прости, не гнівайсь на дурну, бо я й сама тоді не знала, що то за слово те – люблю.
Данило
 А змій проклятий спокусив і научив кохати. Бодай же сам не знав ніколи щастя за те, що в мене щастя він украв.
Ялина
 Не проклинай його і не кори мене! Він стілько ж винен в тім, що я його кохаю, як винен ти, Що не люблю тебе як слід дружині. Відкиньсь, Данилочку. від мене і прости! (Падає навколішки). Прости мене! До ніг твоїх я припадаю, я плачу тим, що горе тобі причинила, а може, й вік я плакать буду, коли ж другого я люблю, нащо ж тебе обманювати стану.
Данило
 Встань. (Підніма її). Я вік зав’язувать тобі не хочу і силувать тебе не буду... роби, що знаєш. Бог з тобою!
Ялина (знову кланяється йому в ноги). Правдивая душа у тебе. У ноги знову кланяюсь тобі і серце лицарське твоє я поважаю більш, ніж перше поважала. Нехай же доля робить, що сама зна, я віддаюсь на її волю! (Пішла в сад).
Ява V
Данило (сам). Ох, Ялино! З грудей моїх ти вийняла у мене серце, я трупом став, хоч ще й живий! Ні спис, ні куля, ані шабля не можуть так поранить боляче, як твоя зрада! Де ж лікаря шукать, щоб облегчить хоч краплю мої муки, і чим я змию ту наругу, яку над серцем ти моїм, зробила!.. Бідне ж моє серце! Ти ворога побачило в той мент, коли він тільки засичав, а все ж таки себе хотіло одурить і, обікрадене, не вірило, що твоє щастя вже минуло і любе сонечко ясне навік закрилось хмарами густими! О волоше лихий, стривай, побачимо, хто в кого що одійме – чи щастя ти моє, чи я твоє життя!
Ява VI
Данило, Платон і Марта.
Платон
 Молися богу й жди. Через два-три тижні ми вернемось додому.
Марта
 Нехай пречиста діва і лик її святий, що ним тебе благословила, хранить тебе від смерті. Прощай і ти, Данилочку, нехай вас поверта усіх господь додому у доброму здоров’ю. (Пішла).
Платон
 Знаєш, Данило, оця перепеличка, чи жайворонок, чи ластівка, як хочеш зви ти Марту, мою осінь обернула в красну весну! Я помолодшав, я наново на світ народився.
Данило
 Ая сьогодні вмер, окам’яніло серце, і трупом зараз став живим.
Платон
 Як? Невже то правда, що я лічив звичайним жартом?
Данило
 Правда, брате, правда! Сама призналась... А от і ворог лютий мій!
Ява VII
Ті ж і Юліан.
Юліан
 Добривечір, пане отамане! Здоров, Данило! Так рада сталася така, щоб завтра на зорі рушати у поход? Гаразд, то й я до Січі з вами, в поход же не піду, бо наш курінь увесь розлізся по затонах і ловить, певно, рибу, то й я пристану до своїх. А втім, ще віда бог. Коли ж дозволиш, батьку, хоч не такий тепера час, то я скажу тобі про себе дещо на прощання, щоб прикрих думок ти про мене у своїм серці не носив. Бо бачу я, що вже тобі про мене дещо тут казали.
Платон
 Так. Я зараз скаргу чув на тебе від Данила. Нехороше поводишся ти, брате, так не годилось би робить січовикові, щоб чужу дівчину, засватану, з пуття збивать.
Юліан
 Суди мене, я винен перед тобою! Суди, але послухай перше! Тут, на Україні преславній, у перший раз за всі свої лихі пригоди я щастя одшукав. Побачив я твою сестру Ялину, і серце біднеє, замучене життям, заграло в грудях. Я покохав її, вона мене так само покохала! Кохання ж вільне, батьку, як вітер вільний в полі, він землю рве, дуби столітнії ламає – спитай же ти його, відкіль він, буйний, взявся? І сам того не знає! Тепер на суд твій віддаю своє кохання і себе, ти серцем лицарським своїм, що правдою налито, як наш Дніпро водою, розсудиш нас і ворогом своїм мене ти, певне, не признаєш.
Платон
 Від ваших я речей стою стривожений тут перед вами, очмарілий, і сам не знаю, що сказать... Бо честь тут і душа зачецлені ще більш, ніж людський звичай! Послухаю, що скаже ще Ялина.
В саду показується Ялина.
А от, до речі, і вона. Іди сюди, до нас, Ялино.
Ялина входе.
Ява VIII
Ті ж і Ялина.
Ялина
 Чого ти, братіку, мене покликав? 
Платон
На раду, сестро, на раду, лукава дівко. Чому ж це ти мені, як старшому, нічого й досі не сказала, що склалися в твоїм житті химерні речі?
Ялина
 Не гнівайсь, братіку, на мене, що я не вспіла розказати тобі усе, що тілько за годину сталось. Тепер я бачу тут моїх двох женихів і вже догадуюс у чім мене винуєш. Завдати сорому мені ти хочеш, і тілько знай, що я твоя сестра і кров моя з твоєю схожа, не боюся правду говорити, бо правда сорому не має і бог нехай мене скара, коли збрешу. Так слухай же мо. від серця щирі речі. Я перший раз в житті своїм Юліана покохала, до цього ж я зовсім не знала, що єсть такеє щастя на землі! Тепер Юліанові одному присягу дам я перед богом, і йому тілько одному я згоджуюсь жоною бути! Це саме я й Данилові уже сказала. Нехай мене тепер осудить бог і люди, не винувата я в тім, що серцеві покірна, по щирості скажу я те, що інша б утаїла і зрадою, поганшою далеко, ніж моя, вона б по шлюбі честь чоловіка потоптала.
Платон
 Так от вам одповідь яка на все, що вислухав тут зараз! Ялина слово подала Данилові без жодного на те примусу, слідком за тим, побачивши вродливого Юліана, вона забула своє слово і, як розгнузданий і дикий кінь, готова все топтать під ноги, аби зрадливому своєму серцю догодить. Така жона однаково страшна для вас обох, бо той, хто хутко так міня свої вражіння, повинен сам собі не довірять, щоб лиха не зробить другим. Не будемо ж хапатись, щоб нам не каятись у тім, що поспіхом у такім ділі нещасними зробили двох! А щоб твоє кохання до Юліана було міцніше і голова моя щоб соромом нової зради не покрилась, весілля ваше через три роки назначаю. І знай, Ялино, що слова я свого нізащо не зламаю.
Ялина
 Коли така єсть твоя воля, то знай же й ти, що в монастир піду скоріше, ніж заміж вийду за другого. (Пішла у хату).
Платон
 Тепер обох я вас просю забуть мізерні ті принади, які дівоча постать в вас ворушить, і стати знов товаришами, щоб думка в нас була єдина за святе діло міцно стать. І завтра з ранньою зорею ми всі полинемо на ворогів Христових, як на весілля погулять!
Юліан (протягує Данилові руку). Згода!
Данило
 Від зради згоди не бува. (Пішов).
Юліан
 А згода зраду забува і все прощає! Прости, коли тобі не добре що сказав і час твій дорогий я марно згаяв, і не винуй мене: я не хотів того навмисне, що сталося зі мною, і богом свідчуся, не силував Ялину забуть його, мене кохать! Не гнівайся ж на мене, просю тебе ше раз! І, коли можна, візьми свої суворії слова назад і дай твоїй сестрі в коханні волю, не заставляй нас ждать три роки, як ти, розгніваний, сказав!
Платон
 Я слова не ламав ніколи. Три роки, як сказав, то так і буде.
Юліан
 Прийдеться ждать покірно. Бувай здоров, не буду докучать. (Пішов).
Ява ІХ
Платон (сам). Іди здоров. Улесливий, брехливий і лукавий чоловік. Розраяв пару він навмисне і так поводиться тепер, неначе добре що зробив. Це вовк лихий поміж вівцями, йому не можна довірять! О, коли б я сам свойому серцю не дав волю і не піддався чарам дівочої краси, не так би я тепер судив сестру, не став би примсі потурать... Чим грішен сам, за те й других судить не можеш сміло. Одначе, я даю багато волі думкам сумним, пора, здається, спочивать. Яке чудове небо блакитне, зоряне і ясне, як очі Марти!.. Бач, яке сплескав. А все то Марта наробила. (Іде у хату).
Завіса
Одміна II
Сад Платонів, видко хату.
Ява І
Юліан, потім Кузьма.
Юліан
 Скрізь тихо. Підождемо тут. Сьогодня, як ішли ми з лісу, Ялина вийти уночі у цей садок пообіщала і, певно, вийде.
Кузьма
 Коли брат не одбив охоти в неї до кохання.
Юліан
 О ні! Тепер більш ніж коли вона сама бажає мене бачить! Весілля ждать три роки занадто довго! Сушить в чернечій самотині найкращі хвилі мо лоді, щоб менше щастя мать у цім короткому житті! Ні тут треба буть вівцею, щоб покоритися фортуні злій шукати будем іншу раду... Здається, двері відчинила Іди, Кузьмо, від нас далі, своєю кудлою страшною що не злякав пташку ти мою, і будь на варті. Тепер треб добре чатувати, щоб часом згарячу Данило та не посла мене на виринки чортам, бо сьогодня лютістю страшно блищали в нього очі.
Ява ІІ
Юліан і Ялина.
Ялина (тихо з-за дверей). А хто це?
Юліан
 Я, моя голубко сизопера, іди сміло!
Ялина (пригортається до Юліана). Біля твоїх грудей душею оживаю. О, яке щастя зараз маю, що можу я тебе обнять і голос чути твій чарівний. (Обніма і цілує). Який ти гарний! Я смерть прийнять скорій готова, ніж розлучитися з тобою! За віщо ж брат нас розлуча? Милий мій, моє ти сонце! Дай пораду, як пережить безмірно довгий час в розлуці, щоб не зсушити свого серця вкрай. Три годи! Без милого три годи – це все життя! У мене сили недостане. Як квітка, зірвана з стебла, зав’яну я в руках фортуни злої, а від змарнілої Ялини і ти одвернешся тоді. Візьми мене, Юліане, вези мене у свій далекий край отак, як я стою тут зараз, там щастю нашому ніхто не стане на шляху.
Юліан
 Ялино, рибонько моя! Покличем розум ми й терпіння до серця на пораду... Мій край тепер чужим для мене став; для тебе ж він могилою сумною здасться, і щастя наше, і наш рай він отруїть навіки! У мене друга є порада, і вона нас виведе на стежку супокою.
Ялина
 Кажи, кажи, коханий мій, що нам робить, щоб побороть упертість брата, щоб, замість довгих трьох годів, нам ждать прийшлося один тиждень?
В глибині показується Данило і хутко зникає.
Юліан
 У нашій стороні живе багато знатних знахарів і знаються вони на всякім зіллі, як ні один не знав ніколи характерник... Від них я маю напиток такий, которим усіх своїх я ворогів до згоди привертав не раз... Ось він. (Показує пляшку). На! Коли ти хочеш брата привернути до згоди, у пляшку меду або пива влий всю цю шклянку і почастуй тим пивом брата, коли він вернеться з походу; такий же звичай є, щоб частувати, – ти покористуйсь ним. А після напитку цього Платон все зробить, об чім його попросиш.
Ялина
 Як в’ялую траву роса живить і освіжа, так і порадонька твоя моє розбите серце підкрепила. Давай, давай! (Бере пляшку і хова за пазуху). Я все зроблю, щоб тільки вкупці буть з тобою.
Юліан
 Ходімо ж далі у садок, поки ще не зійшла зоря.
Ялина
 Ходімо, милий, поворкуєм.
Цілуються. Вистріл.
Ай! (Припада до Юліана).
Юліан
 Тікай, моя голубко, мерщій у хату! Прощай!
Ялина
 Я ждатиму тебе, як квітка жде роси уранці! (Пішла у хату).
Ява ІІІ
Юліан і Кузьма.
Кузьма
 Стрілять не вміє бісова личина. Юліан. Хто?
Кузьма
 Не вгледів, щез, як і його куля. Юліан. То був Данило. Кузьма. Певно.
Юліан
 Тепер твій ніж потрібен. Він почав помсту, а ти скінчиш, проткнеш його в поході так потайно, щоб ляснув, як у воду впав. Так буде річ певніша! Тепер же знай, що від ножа твого меткого залежить спокій мій! Ходім збиратися в дорогу. (Пішов).
Кузьма (один, скалить зуби). Оце порада, оце діло! Тепер я знаю й бачу, що баранів до смерті буду їсти я щодня. .
Ява IV
Данило, потім Платон.
Данило (хутко йде до ганку). Я весь тремтю, а серце й досі б’ється... Платоне, брате, пора рушати у дорогу... Платонові ж сказати треба, щоб він диявола остерігався.
Входе Платон.
Платон
 Це ти, Данило? Данило. Я.
Платон
 Хіба пора? Здається, рано ще. 
Данило
А чуєш он, воли ревуть і мажі вже риплять.
Платон
 І справді вже рушають. Я так озброєний і спав, а ти не спав, мабуть, зовсім?
Данило
 Не спав. Не знали сна мої сьогодня очі, блукав марою я біля твого двору і бачив ненароком, як у садочку цім Юліан з Ялиною прощався.
Платон
 А цур йому, тому Юліанові, з Ялиною укупі. Та й ти, Данило, себе даремно не тривож і зрадницю лукаву залиши. Не той тепера час, щоб сумувати по коханці.
Данило
 О ні! Злоба така кипить у мене в грудях, що я не можу вгамуватись! Вони удвох струїть тебе хотять.
Платон
 Опам’ятайсь, Данило! Злоба твій розум помутила! Не можу я повірить, щоб Ялина одважилась мене струїти.
Данило
 Повір мені, я чув отут, на цьому місці, він намовляв сестру твою, як ти повернешся з походу, почастувати тебе пивом, а потім бачив, пляшку їй якусь віддав, і певен я, що в пляшці тій отрута.
Платон
 Пляшку, кажеш, дав, і пляшку ту взяла Ялина?
Данило
 Кажу ж тобі – я бачив сам.
Платон
 О, коли так, то й справді тут причина є остерігатися мені Юліана. Але пожди, мовчи і з помстою ти не хапайся, я обміркую все як слід після походу; тепер же часу нам нема, рушать пора в дорогу. (Пішов).
Данило (сам). Коли поход скінчиться, на поєдинок я його покличу в Січі, перед всіми. Моя свячена шабля не схибить, вона не зрадить так, як куля, її він не замовить, ні! Зрубаю я чортячу голову твою з плечей широких!
Завіса
Дія п’ята
Майдан біля Платонової хати.
Ява І
чат а, молодиці, хлопці, діди, баби, козаки переть прудко кон. А в церкві дзвонять у всі дзвони. Коли всі перейдуть, дзвони стихають.
1-й козак
 Платон вертається з походу. 
2-й козак
Де саме вони стали? 
1-й Козак. Там, на майдані. Ходім.
Пішли.
Діти (біжать). Платон, Платон і всі з ним козаки! (Перебігають кон).
Ява ІІ
Шанько і старий дід.
Дід
 Чого це тут така тривога, ніяк не розберу!
Шанько
 Вертаються з походу наші козаки! Радіють всі, радіє й свята церква, що боронить її ходили і на поталу не дали поганим.
Дід
 Чую, що гомонять, та ніяк не розшолопаю, в чім річ, бо я в свій час був пушкарем, а тепер вуха так позакладало, що недочуваю. Піду ж і я назустріч. (Пішов).
Ява ІІІ
Юліан і Кузьма.
Юліан
 Ну, Кузьмо, ми знову тут, біля Платонових червінців, біля хорошої, як світ, Ялини! Що то буде... Платон зустрівсь зі мною в Січі щиро, мене при всіх своїм він зятем називав, балакав довго і привітно, здається, що не зна нічого; а краще б все-таки було зостатись в Січі.
Кузьма
 А чом же не зостався?
Юліан
 Не все виходить так, як розміркуєш. Платон своє весілля з Мартою узавтра думає справляти і всю військову старшину до себе він закликав, а потім, знявши шапку, мені він тричі уклонився і за боярина за старшого прохав поїхать з ним; не мав я жодної причини його занадто щиру просьбу не уважить – і поїхав. Поїхав і тривожусь; мені здається, що всі шеп-чуться, коли нас двох побачать. А ти як, Кузьмо, по мічаєш?
Кузьма
Я помічаю, що їсти хочу, як собака. 
Юліан
Тебе я нагодую зараз. Слухай! 
Кузьма
Та слухаю.
Юліан
 Сьогодня цілу ніч не спав, тривогу сер било. Нарешті задрімав і бачив сонний я убитого Д нила як живого. І досі все здається, що він живий знову стане на моїм шляху; скажи мені ще раз дл більшого мого спокою: як ти убив Данила?
Кузьма
 Кажу ж тобі, що заколов його біля криниці уночі і сам-на-сам, а темна ніч така була, як ріжку табака. Він тільки що нагнувся воду пить, а я той мент ножа йому проміж лопаток.
Юліан
 Ну і що ж?
Кузьма
 Не стрепенувся.
Юліан
 Не оживе Данило і не стане у мене на шляху! Платон сьогодня вип’є пиво, засне і не проснеться більш ніколи. Треба йти прямо і сміло до мети, щоб часом не схибить і смутком щоб своїм не зіпсувати діла. Поки сюди прибудуть всі, ходімо, Кузьмо, в корчму: звелю зготовити тобі сьогодня барана!
Кузьма
 Ги-ги! Баранина смачна!
Пішли.
Ява IV
Марта і Оксана.
Оксана
 Диви, і волох знову тут з’явився. А кажуть, що з козаками у поход він не ходив.
Марта
 Не хочу бачити його, чогось противний він моїй душі!
Оксана
 І я його боюсь, бо як на тебе гляне, то наче зна, що в тебе в думці... Цур йому, і як його Ялина покохала?
Марта
 Це не кохання, а хвороба! Він зіллям напоїв її, вона несамовита стала, бо іноді балака, мов маріє, аж страшно слухать! Я раз вмовляти її почала, щоб відсахнулась від Юліана і забула, щоб брата не гнівити, вона ж молити стала, щоб мовчать, і щось сама про зілля говорила і плакала, й раділа як дитя, на превелику силу вгамувалась.
Оксана
 Що ж то буде... Боже мій! Мені Ялину жаль, мов рідну. Ходімо, сестро, до могили. Передні, кажуть, там.
Марта
 Стривай! Ось старий левенець, здається, “відтіля йде, то він розкаже нам, чи вже зібралися біля могили всі.
Ява V
Ті ж і дід.
Марта
 Дідусю! Дід. Га!
Марта
 А що там чуть, дідусю, чи всі вже повернулись?
Дід
 Не розшолопав, дочко. Гомонять щось дуже, а речей гаразд не розібрав. Хтось там розказував, що нашого преславного Платона біля криниці вбито! Марта. Боже! Вбито?
Дід
 Чого ти, дочко? Кого ж з нас не вбивають, – це смерть козача! От я один на всю округу до старості дожив і не радію, бо нема чому радіть. Умру у запічку, як кошеня, а козакові смерть найкраща в полі. Недурно співають: «Знайшов собі паняночку, в чистім полі земляночку...» Знайшов – і спочивай вічним сном. Чудово! А то... У запічку! (Кашля і виходе).
Марта
 Убито! Убито! О лютий час, навіщо ж я жива, коли його не стало!.. Ох, сестро, ох, голубко... Ходім звідсіль! Я річкою від сліз готова стати, тілько не хочу я, щоб бачили усі, як я за милим умліваю.
Оксана
 Та, може, не його, дід недочува. От батько твій з Мартином, вони розкажуть, чи тому правда, що ми від діда чули.
Ява VI
Мартин і Шанько.
Шанько
 Так чом же ви не вкинули Кузьму того сторч головою у криницю, як тілько вбитого знайшли?
Мартин
 Ніхто не бачив, як то сталось, не бачили навіть і в поході Кузьми, а тілько так догадуються наші; січовики ж тому не вірять і свідчать всі, що нібито уранці, в той самий день, як вбито уночі Данила, Кузьма на Січ поїхав, так звідкіля ж би він тут взявся уночі?
Шанько
 Диво! А волох з вами був?
Мартин
 Ні, не було, він і тепер не мав охоти сюди з Січі їхать, бо сам я чув, як закликав його Платон до себе на весілля і як він довго одмовлявся, а потім вже згодився, коли Платон, ізнявши шапку, боярином його до себе запросив.
Шанько
 Диво! Убито між своїми. Чортяче діло!
Марта
 Чуєш? І батько, і Мартин одно говорять: вбито!
Входить Ялина, Марта кидається до неї.
Голубко, сестро, вбито! Краса всіх козаків, поліг він в полі. Навіщо ж день тепер, коли зайшло навіки сонце! О чом я не зозуля, не ластівка прудка, полинула б у чисте поле, його могилу, як росою, сльозами б полила!
Ялина
 Боже милий! Що вона говорить, кого убито? Шанько (підходить). Хто, дочко, поліг? Ти думаєш, Карпо наш?
Марта
 І Карпо? О матінко, що станеться з тобою?
Шанько
 Що ти говориш? Заспокойся, Карпо наш порубаний, але живий, а вбито нашого хорошого і доброго Данила-козака.
Ялина, Марта і Оксана
Данила?!!
Шанько, його, його, нещасного! І вбито зрадою біля криниці, а ще догадуються всі, що вбив його прислужник волохів, Кузьма.
Марта і Оксана
Кузьма?!
Ялина
 О боже праведний! Кузьма! Від ції звістки у мене серце рветься, душа болить, земля хитається у мене під ногами... Боже! Покарай Кузьму на всякім місці, коли він гріх такий вчинив. (Дивиться в небо і ніби бачить там Данила). Прости мене, Данилочку, мій братіку, прости! Тебе люблю тепер я більше, ніж чужого, в своїх молитвах я споминатиму тебе щодня. Прости ж мене за те, що горе тобі причинила і чесній лицарській душі твоїй несамохіть уразу тяжкую зробила.
Шанько
 Заспокойтесь, діти. (Показує на небо). Він воздасть! Ходім, Мартине, візьмем хліба, щоб стрінути Платона.
Оксана
 А я піду аж на могилу. (Пішла). Марта. А ми тут будем ждати повороту.
Ява VII
Ялина і Марта.
Ялина
 Що робиться зо мною, сестро, я не знаю: уся тремтю й горю, як у вогні, мутиться в голові, здається, я з ума зійду.
Марта
 Заспокойся, голубонько! Ти бачила Юліана?
Ялина
 Хіба він тут?
Марта
 Тут. Це тілько приїхав, я бачила сама. 
Ялина
Пречиста мати! 
Марта
Та що з тобою?
Ялина
 Мені сьогодня снився сон такий страшний, що й досі все, що діялось у сні, стоїть перед очима... Орел великий сидів на могилі, кругом його кишіла тьма гадюк. Орел клював їх, одбивався, а вони лізли нападом до нього. Орел почав їх рвать на шмаття, тоді найбільша гадюка на своїм хвості угору, сестро, піднялась і кинулася на орла, орел її на землю своєю лапою нагнув і, взявши в кігті голову гадючу, почав клювать її. Тут я глянула і у гадюки побачила Юліанове лице... Страшно крикнула й проснулась!.. Тепер же чутка ця, що вбито зрадою Данила і вбив Кузьма, у мене розум помутила, і я стою як нежива.
Марта
 Та заспокойся, сестро, господь з тобою, молитву прочитай, і на душі ясніше стане зараз. Он глянь, сюди йде Юліан. Я вас покину тут, щоб розмові вашій на перешкоді не стоять.
Ялина
 Ой, боюся, сестро! Сон страшний стоїть перед очима, і Данило тут стоїть, здається... Іззаду біля мене!.. Ой, сестро, глянь!.. (Показує на землю і тулиться до Марти). Я нічого не бачу, і мені здається, що гадюки лазять біля мене. (Кричить). Ой! (Струшує одежу).
Марта
 Ялино, Ялино! Нема нічого тут, прийди до розуму, то ти стривожена, і бог зна що тобі здається.
Ялина (озирається, довго мовчить). Господи, помилуй мене... (Тяжко переводить дух). Ох, неначе зсунулось щось з мене, мені зробилось легше... Он Юліан і справді йде! Який же гарний... Боже, як радісно забилось моє серце. Юліане!
Ява VIII
Ті ж і Юліан.
Юліан
 І знов я зустрічаю вас укупі, як перши раз, ви пам’ятаєте, дівчата?
Ялина
 А хіба можна забуть твою розмову першу з нами? Ніколи в світі...
Марта
 Що ж це немає наших довго так? Піду і я туди.
Ялина
 Іди, сестрице, йди! Ти там, а я біля господи як годиться зустріну брата.
Марта пішла.
Ява ІХ
Юліан і Ялина.
Юліан
 А пиво ж ти зготовила, як я казав?
Ялина
 Зготовила. Воно у хаті. Як тілько Платої стане наближатись, піду і винесу його... Юліане, серце милий, брате! Я страхом повна, мов налита, якісь химер ні думки перебігають в голові, а особливо як почула, ще Данила вбито, то так мені зробилось страшно, неначе його убила. Скажи, Юліане, хто вбив його?
Юліан
 Не знаю я, голубко, бо з козаками у поход з досади не поїхав. І що тобі до того? Неначе мале козаків вбивають на війні... Одного вбито – сто живе чого тобі цим пеклуватись! Я біля тебе, тебе кохаь тебе бажаю, надіюсь на згоду з братом після пива, а п тривожишся даремно, мов та дитина, що дідом її налу кали. Чи вмер Данило, а чи вбито, ми за ним потін погорюємо, тепер же думать нам про нього не до речі а краще жди спокійно ти Платона і весело йому дивися в очі, щоб не уразити його нахмуреним чолом. Дивись, он козаки вже показались, а попереду всЬ Платон.
Ялина
 Який він гарний і величний вигляд має!
Юліан
 Біжи ж, винось назустріч мед чи пиво, що наготовила йому... він зліз уже з коня, сюди йде, мерщій, Ялино, давай мед.
Ялина (ідучи). Господи! Як серце в мене б’ється і голова горить, мов у вогні. (Пішла).
Юліан один.
Юліан
 О пекельні хвилини, чого ви тягнетесь так довго! Мерщій одна за другою минайте! А там Платон нап’ється пива і ляже спать, а там не встане. А там... Годі мені блукати пришельцем між чужими. Посиплю золотом у Цареграді, і шлях до рідних Ясс в моїх руках! О серце, угамуйся, чого ти так тривогу б’єш? Вже близько, близько час, справдяться мої мрії, і я – молдавський господар!
Ява XI
Юліан і Мартин.
Мартин
 Біда тобі, Юліане! 
Юліан
Відкіль, яка?
Мартин
Кузьма твій удавився! 
Юліан
Як? І неживий?
Мартин
 Одразу дуба дав! У горлі став шматок великий м’яса, він затягнувся так, як дмуха міх ковальський, посинів весь і гримнувся на землю, як колода. Іди, як хочеш, подивись... (Пішов).
Ява XII
Юліан (один). Неждана нагла смерть!.. Привик ? до Кузьми, і без нього неначе пусто стало навкруги і серце знов тривогу б’є... Але душа Кузьми ще на землі, і вона, певно, зараз біля мене... Помагай, Кузьмо, в останній раз! 
Ява XIII
Платон, козаки, діти, дівчата, молодиці, дід, Шанько, Марта, а через хвилину Ялина з пляшкою і кубком, Платон може вести коня за повід, а може й без коня.
Шанько (подає Платонові хліб і сіль). Вітаєм тебе, Платоне, дома хлібом святим і сіллю! Пошли тобі боже віку довгого на щастя і славу нашої землі.
Одні
 Вітаєм! Вітаєм!
Другі
 Бажаєм віку довгого!
Платон
 Спасибі, спасибі, чесні земляки. (Кланяється). Я рад душею служити миру і спокою! Дай боже, щоб татари більше не зачіпали нас, як то вони нам обішали.
Всі
 Дай боже!
Платон
 А завтра всіх просю вас на весілля! (Д Шанька). Де ж, батьку, молода моя, твоя дочка, що я її не бачу?
Шанько (веде за руку Марту і віддає Платону). А ось вона!
Марта (кланяється Платонові до пояса). Я говорить не можу... Замість речей, від щастя бачити тебе тут зараз заридаю.
Платон (гладить її по голові). Це моя молода перед богом і людьми, вона наградою мені за всі пригоди буде! (Цілує її).
Всі
 Пошли вам боже щастя!
Платон (кланяється всім). Спасибі та ще, ще спасибі! А ось і дорога сестра моя стоїть і, як звичайно, почастувати мене хоче. Здорова, сестро, здорова, моя голубка.
Ялина підходить, він її цілує.
Ялина
 Радію, братіку, мій милий, що бачу тебе дома і здоровим, і веселим, і щасливим з Мартою укупці перед шлюбом!
Платон
 А де ж Юліан, боярин мій і наречений зять? Його я щось не бачу.
Юліан (вийшов із гурту). І я тут, батьку отамане, здаля стою і радуюсь душею, що всі тебе так люблять, поважають; прийми й від мене щиреє вітання!
Платон
 Спасибі й тобі за щирість. Ну, мій наречений зятю, і ти, сестрице дорога, вітайте ж ви мене як рідні і випийте до мене вдвох оцю всю пляшку, за Марту і за мене. А потім викотим барило і всіх почнемо частувати!
Юліан (набік). Пропало все, погибель чую!
Ялина (налива). Я з радістю, мій брате, вип’ю!
Платон
 Він одурив її, вона не зна, що там трутизна.
Ялина (наливши). Будьте здорові! За твоє здоров’я з Мартою, мій брате рідненький. (Хоче пити).
Платон (бере у неї пляшку і чарку). Стій, сестро, не спіши! Юліан повинен перший випить, він голова в сім’ї, він мужем тобі буде, а тепер боярин старший мій. Випий, Юліане, ти до мене і до Марти.
Юліан
 Спасибі тобі за таку честь, а тілько єсть . примова: у кого в руках, у того й в устах! Пий перше сам: ти батько нам, ти старший!
Платон
 А ти мене і молоду мою вітаєш тут з сестрою як хазяїн і наречений зять. Випий на згоду з моїх рук, беру слова свої назад і шлюб ваш завтра назначаю, та й справим разом два весілля.
Ялина (до Марти). О радість, о щастя! Пий мерщій, Юліане!
Юліан (бере чарку). Спасибі, брате, за шанобу. Дай поцілую я тебе. (Кидається до Платона і ніби ненароком пуска на землю чарку). Що за причта?
Платон
 Погана причта, коли навмисне пиво ти пролив! У пляшці цій отрута!
Ялина
 Ай! (Стоїть як скам’яніла).
Платон
 Тут ще зосталась половина, її доволі буде нам, щоб на собаці отрути силу звідать. Собака здохне – тебе живим у землю закопаєм. До того ж я тебе, Юліане, запру в глибокий льох.
Юліан
 Край! Фортуна зрадила, замір порвався... Так, у пляшці цій трутизна, я отруїть хотів Платона, щоб Ялина і все його добро досталося мені. Данила ж вбив Кузьма, по моїй волі, щоб на шляху моїм він не стояв! Вона ж ні в чім не винувата.
Одні (з жахом). Сатана!
Другі (мов сичать). Проклятий!
Шанько (вихоплює з піхов шаблю). Розірвать його на шмаття і тілом годувать собак!
Всі (кидаються з криком). Люципір!!!
Платон
 Стій, не руліте! Не варт паскудить чесні руки, нехай він вип’є сам те пиво, що наварив мені.
Шанько
Пий, душогуб, мерщій!
Всі
 Пий!!!
Юліан
 Цить! Чого кричиш, дурноголова челядь? Моя невдача язик твій розв’язала. Я смерті не боюся, плюю їй в вічі. (Вихоплює кинджал). Гей, чорти з гарячими гачками! Збирайтесь і волочіть у пекло мою душу!.. (Б є себе ножем в груди і пада на ніж).
Ялина
 Ай! Гадюка... Бачите! Юліанове лице у неї. Заховайте мене, у мене мозок випадає. Ай! (Одскакує від Юліана, біжить до Платона). Заховай мене, мій брате! (Тулиться до нього). Ай! (Показує на Юліана) Гадюка ще жива!
Марта
 Сестро, голубко, заспокойся!
Ялина
 Візьміть гадюку відціля, вона на мене дивиться страшними очима.
Платон пригорта її до себе, обніма голову. Ялина істерично регоче.
Платон
 Милосердний боже! Ти оборонив мене від смерті; огорни ж своєю милостю невинуватую ні в чім сестру мою і поверни їй розум.
Завіса
