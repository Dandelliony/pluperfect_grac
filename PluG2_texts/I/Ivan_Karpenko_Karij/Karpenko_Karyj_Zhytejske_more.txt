Житейське море
Комедія у 4 діях
(Протяг «Суєти»)
Дієві люде.
Іван Барильченко – артист. 
Маруся – його жінка. 
Карпо Барильченко – хлібороб. 
Михайло Барильченко – директор гімназії. 
Наташа – його жінка.
Хвиля – капітан власного комерчеського парохода. 
Ваніна – актриса. 
Крамарюк – актор.
Надя – молоденька актриса. 
Усай – антрепренер. 
Кактус – помічник режисера.
Банітов Денис – актор. 
Райська – актриса. 
Граф 
Із публіки:
Дама 1-а, Дама 2-а, Дама 3-я, Крутицький, Стьопа і Петя його діти, Деркач, Кругляков 
Вася – театральний портний. 
Прислуга на дачі Івана Барильченка:
Пріська, Катря, Махметка 
Дія перша
Застольна кімната на дачі у Марусі Барильченкової.
Ява І
Михайло, Іван і Карпо, одягнені у верхню одежу з шапками в руках, ждуть. Пауза.
Іван (робе цигарку й закурює). Ну й довго баби наші наряжаються.
Маруся (виходе з зонтиком в руці). Я готова!
Михайло
 А Наташа поки на голові волосок до волоска прикладе, то й ноги заболять ждучи. (Сідає).
Наташа (з дверей). Не можна ж іти гулять, розтріпавши волосся!
Михайло
 А ти б гладенько, як Маруся, – любо глянуть!
Маруся
 Спасибі.
Наташа
 У кожного свій стрій і смак.
Іван
 Та ще поспіємо до снідання прогулятись. Що це, Марусю, наш Нептун-Хвиля цілий місяць у нас не був?
Маруся
 А певно, його підхопили хвилі і гойдають десь у морі.
Іван
 Море, море, море!.. Сьогодня ми послідній день усі вкупі, а завтра кожного з нас підхопить житейське море і понесе на своїх грізних хвилях!.. Кого на міль посадить, кого об камінь розіб’є, а хто й сам за-хлебнеться водою... Один Карпо йде в натуральну життєву пристань. Знаєш, брат, мені завжди приятно згадать, як я колись у полі працював; я, брат, часто тепер жалкую, що не зоставсь з тобою святую землю оброблять, та вже пізно... П’ятнадцять літ артистичної діяльності витворили з мене штучну людину з розбитими нервами.
Михайло
 Що за песимізм? Ха-ха-ха! Недавно ти свою працю і взагалі штуку вихваляв, а зараз землю й хліборобство хвалиш?..
Маруся
 Цей сезон на дачі Іван частенько став впадати в песимізм... Мені здається, що він скучає тут зо мною.
Іван
 Боже сохрани! Нерви, мила! Знаєш, брат, зараз я не тілько Карпові, а й тобі завидую! 
Михайло
Ая тобі!
Іван
 Ха-ха-ха! Виходить, всі ми незадовольнені, всі один другому завидуєм, і кожному здається, що другому краще, ніж йому. Цікаво!..
Михайло
 Я, власне кажучи, всім задовольнений і завидую тільки вільним професіям і талантам: незалежне становище, сам собі пан і обов’язків ніяких.
Іван
 Ой, не кажи! Незалежність і панування без обов’язків неможливе! Ти в своїй праці щодня йдеш битим шляхом, без критики, гарантирований казначейством і зараз, і в будущині... Тут виростає самопевність, а самопевність дає душевний спокій! Наш же брат, артист, підлягаючи суду не тільки бездарних рецензентів, але суду кожного, навіть неосвіченого слухача, певного шляху не має, іде в своїй праці наосліп; живе щодня ілюзіями, без гарантії будущини, з тисячами щоденних неприятних випадків. При таких умовах до самопевності далеко, до спокою і задоволення ще дальше!..
Карпо
 Правда, правда! Тяжка праця! Дивитись приятно, а буть в шкурі артиста я б не хотів!
Іван
 Ще поки ти на сцені, то ніби почуваєш задоволення: публічність цікавиться тобою!.. Але це тільки так здається!.. Власне кажучи, цікавляться не тобою, а тією істотою, яку ти на сцені твориш всіма своїми нервами і доводиш публіку до ілюзії. Ілюзії зникли – і ти один! Громадське життя, зо всіми своїми питаннями, пливе мимо тебе, як щось чуже... От тоді почуваєш суєтство такої праці і хочеться сховатись так, щоб тебе ніхто не бачив, і ти щоб нікого не бачив, зоставшись самим собою, а не в шкурі витворених персонажів, які тебе вже навіть не цікавлять!
Михайло (зітхає). Ніхто не віда, як хто обіда!.. (Мовчать). А ти задовольнений, Карпе?
Карпо (сміється). Я про це не думав і не думаю: ніколи, брат!
Іван
 Робоча дисципліна! А? Натурально. А що натурально, то й гарно, й приятно, й спокійно; всі ж видумані людьми професії псують найкращого чоловіка, а в кінці кінців перетворюють саму здорову людину в неврастеніка, дітей же цих нещасних – роблять дегенератами!..
Михайло
 Наташа! Я, єй-богу, роздягнусь і не піду гулять!
Ява ІІ
Ті ж і Наташа.
Наташа (виходячи). Що за нетерплячка! Я чула вашу розмову і готова сперечатись без краю! Іван Макарович сьогодня хоче все прогнать з життя людського і проповідує смерть!..
Михайло
 Ходім уже! Я хочу прогулятись, і тобі треба купить...
Наташа
 Стривай! Тільки мертвяки можуть... Ах! Зонтик забула! (Побігла в кімнату).
Михайло
 Ну от! Де ж тут буть спокійним!
Всі сміються.
Наташа (вискакує з зонтиком). Спокій – смерть. Життя – вічна праця, вічне незадоволення; вони примушують чоловіка шукать кращого, а в цім – прогрес. Чоловік повинен кипіть, кипіть і кипіть, а википів, прохолонув – спи!
Михайло
 Я вже википів (сміється) і йду спокійно подихать чудовим повітрям. (Іде). Іван. Прошу!
Наташа (за нею Іван і Карпо. На дверях). Ти, Миша, ніколи не кипів! (До Івана). Миша спав і спить
посеред сонних педагогів. Нудно так живій людині. Я не люблю життя сонного, одноманітного, як маятник. Як собі хочеш, Миша, я йду на сцену.
Голос зникає. Вийшли.
Ява III
Маруся, Катря і Пріська.
Маруся
 Катерино!
Входе Катерина.
Приготовляйте стіл для сніданку, я зайду тільки в кондитерську і скоро вернусь. (Виходе).
Катря
 Прісю! Неси сюди посуду.
Входить Пріська з тарілками і скатеркою; накривають круглий стіл, що стоїть серед хати.
Надокучили вже гості – ніколи й погулять.
Пріська
 Сьогодні вже всі, слава богу, роз’їжджаються.
Катря
 А бідна Марія Данилівна зостанеться з дітьми сама! Сумно буде.
Пріська
 Чого сумно? Менше роботи та й тільки. Я без роботи ніколи не сумую! А прийде твій коваль, а мій Махметка – і буде нам весело! Може, ще Махметка сторожем у наш двір стане.
Катря
 Та я не про вас. Я кажу, що пані нашій буде сумно.
Пріська
 А моряк?
Катря (дивиться на Пріську мовчки). Хіба? Пріська. Атож! Катря. Диви!
Мовчать.
Що ж це його давно так не видко?
Пріська
 Жде, поки Іван Макарович виїде.
Мовчать.
Коли чоловік та жінка, як от наші, надовго розрізняються, то Обоє розвагу знайдуть... Так скрізь... Думаєш, що Іван Макарович там десь буде сумовать?
Катря
 А може, й буде, він сильно любе паню.
Пріська
 Любе, а сумовать не буде! Якраз, такий він! Ще жінка, розрізнившись з чоловіком, буває, що зостається вірною йому; а чоловік ніколи в світі. Вони гірші нас, я їх за це ненавиджу!
Катря
 А Махметка?
Пріська
 Такий же! Татарська собака!.. Ще позавчора бачила, як присідав біля Мотрі... Ну й зацідила ж я його в мордяку, аж зубами клацнув! Катря. Ха-ха-ха!.. І нічого?
Пріська
 Вишкірив зуби, промовив: раз, два! Та й годі! Я, Катре, зла буваю, як собака, на увесь світ зла: правди нема! От і зараз: яка це правда? Вони пішли на проходку, а ми їм готуй сніданок. Хіба, ти думаєш, трудно панею бути?
Катря
 Певно, трудно. Треба учитись багато!
Пріська
 Нічого не треба! Треба тілько гарно одягатись – і пані... Я служила в Одесі, в гостиниці, з одною дівчиною, – її теж Катрею звали, – а потім я у неї служила за горничну! (Клаца язиком). От і знай!
Катря
 Кому яке щастя!
Пріська
 Правда, що вона гарна була, як намальована; пани їй проходу не давали... Вони страх люблять гарних дівчат; хто б вона не була – їм все одно, аби гарна! Єй, правда! І взяв її якийсь панич. Потім через год, чи що, наймаюсь я до пані. Дивлюсь – аж то Катря, тільки вже не Катрею зветься, а Ларисою. Розряджена в шовк, черевики на високих корках, голова як куделя, на все пхека, а сміятись вивчилась так гарно – прямо як канарейка співає; навіть я любила слухати її приятний сміх. Отам я надивилась... Тьфу! Паничі їй руки цілують, а вона їх по морді б’є.
Катря
 Бий їх сила божа! І нічого?
Пріська
 Нічого! Вдаре по морді і заллється своїм гарним сміхом, а вони й собі сміються.
Катря
 Шкода, Прісю, що ми з тобою не такі гарні, як та Лариса.
Пріська
 Я б не хотіла! Противне життя, паскудство! Гіршого немає в світі: краса злиняє, від роботи одвикне!.. Спершу москалі будуть бить по морді, а потім з торбою ходитиме!..
Ява IV
Хвиля і Маруся. Дівчата виходять.
Маруся (з коробкою). От і стіл готовий, а вернуться наші – будемо снідать. Сідайте. Де ви тут взялися так неждано?
Хвиля
 Тілько що приїхав. Дивлюсь – кумпанія, хотів підійти, а потім побачив, що ви одрізнились і пішли в кондитерську, тоді я за вами по гарячому сліду... І от стою, дивлюсь і таю... Був я в Олександрії, Марселі, Лондоні і нігде не зрадив вам, день і ніч тілько про вас думав, мало не потерпів аварії... Як же ви поживаєте, моя радість?.. Я занудився за вами!
Маруся
 Платон Пилипович! Ви знову за своє? Не смійте так говорить зо мною!
Хвиля (бере шапку). Ви в поганому настрої – я тікаю. (Іде до дверей і стає). Два місяці я вас не бачив!..
Маруся
 Ви знаєте давно, що я не люблю таких відносин.
Хвиля
 Щирих?
Маруся
 Хоч би й найщиріших! Не забувайте, що ви для мене звичайний гість, друг мого мужа, і що я вам поводу ніколи не давала зневажать мене!..
Хвиля
 Чим же я вас зневажаю? Я б тілько хотів буть рідним для вашої душі і серця!.. Я вас давно любив і люблю, а ви не хочете зо мною ласкаво говорить!.. Не хочете знать мене.
Маруся
 Я вас знаю.
Хвиля
І що ж ви можете сказать недоброго про мене?
Маруся
 Ви... не хочу говорить!
Хвиля
 Говоріть! Лайте, тілько говоріть!
Маруся
 Ви багатий, розпаскуджений удачами чоловік... Чого вам заманеться, ви хочете того добуть, і хоч би на шляху до вашої мети лягли трупи, вам однаково...
Хвиля
 Малюнок вірний! І знайте, що я добуду, чого хочу!
Маруся
 Ніколи! Ви злий чоловік, ви затесалися у дружбу до Івана і наважились ограбить вашого друга!
Хвиля
 Боже сохрани, я не грабитель, мене ограбили! Я вас любив ще дівчиною, а ви, під впливом сценічних ефектів, проміняли мене на ілюзію щастя!
Маруся
 Неправда! Я безмірно щаслива! Благородна висока душа Івана для мене рідніша, ніж ваша, черства, практична! Іван – поезія, а ви – проза!
Хвиля
 Марія Данилівна, і ви проза.
Маруся
 Може, а через те й люблю поезію.
Хвиля
 Поезія легко зраджує – настрій для неї все.
Маруся
 Іван чесний чоловік.
Хвиля
 Я честі від нього не однімаю... Іван чесний чоловік; але, як артист, живе нервами і зраджує вам щодня, а нині цього за безчестя вже ніхто не лічить.
Маруся
 Неправда ваша, – я лічу!
Хвиля
 Бо ви багато казочок читали! У вас дитячий погляд на людські відносини! Ви ще не викупались в житейськім морі!
Маруся
 Зате ж ви так багато в ньому купались, спускаючись на саме дно, що повні багна від того мулу, який зостався на вас.
Хвиля
 А як’я вам покажу, що на вашому Іванові більше мулу, ніж на мені?
Маруся
 Знаєте, що я вам скажу?
Хвиля
 Не знаю.
Маруся
 Ідіть собі з мого дому і ніколи тут не появляйтесь або ніколи не говоріть мені нічого про мого мужа! Я люблю Івана, я вірю йому, а ви цілий год спокушаєте мене, хочете розбить мою віру і отруїть мою душу. Коли ви справді мене любите, то не віднімайте ж від мене своїми натяканнями тієї святої віри, якою я живу, якою я щаслива!
Хвиля
 Колись люди впріли в казку, що земля стоїть на трьох китах; тепер знають істину, і переміна казки на істину не зробила людей нещасними! Я вам докажу, що Іван – зрадник, і ви будете щасливі зо мною!
Маруся
 Ніколи в світі! На це я не здатна, і потеря віри в одного Івана для мене рівна потері віри до всіх, рівна духовній смерті.
Хвиля
 Побачимо.
Ява V
Ті ж, Іван, Михайло, Наташа і Карпо. Іван. А, Нептун, властитель моря, здоров, друзяка. Цілуються.
Що ж це тебе так давно не видко? Спасибі, що завернув! Я сьогодні од’їжджаю, так хоч поснідаєм укупі! Марусю, от ти все журилася, що сумно тут самій, а Платон? Він же мій друг і тебе так щиро поважає, що й без мене буде провідувать... Ти, брат Платон, не забувай Марусечку мою. (Цілує Марусю в руку). Мій тихий, світлий ангел, мій приют і пристань від бур житейських. Ах, житейське море, брат, страшніше, ніж те море води, над яким ти властитель! Ну, що ж, Марусечко, будемо снідати! Через час пароход одходить і нашим гостям треба їхать.
Маруся
 Зараз звелю подавать. (Вийшла).
Іван
 Ху ти, господи! Платон! Ти ж не знакомий ще, а я, дурноверхий, забалакався та й забув. (Підводить його до Наташі). Моя братова. Нептун, бог моря, капітан власного корабля – Хвиля! А це мої брати Михайло і Карпо.
Михайло
 Дєйствительний статський совітник Барильченко.
Іван
 І кавалер, і директор гімназії....Треба ж сказать весь титул.
Карпо
 Барильченко.
Іван
 Без титула! А ні, стривай! Український козак! Я гордую тим, що родом сам козак. Колись, брат, наші діди над морем панували і на поганеньких човнах до Сінопа добирались і Скутар руйнували; а ми вже от плаваєм житейським морем і частенько руйнуємо своє здоров’я від того, що плавать не уміємо або пливем не туди, куди слід.
Подають сніданок. От і снідання. Прошу сідать.
Сідають.
Горілочки?.. Марсали... Вам чого?
П’ють, їдять і балакають.
Хвиля
 Сьогодні покидаєте наш благодатний Крим? 
Михайло
Сьогодні. Пора. Більше місяця у брата гостювали.
Наташа
 А мені здається, що я тілько вчора сюди приїхала! Звичайно, Крим не Рів’єра... Ах, Рів’єра, Рів’єра! Але тут, на дачі у Івана Макаровича, ми жили в товаристві великого артиста, дух котрого витає над усім! Мені весело було в такім товаристві, я не забуду ніколи тих хвилин високого настрою душі, які я мала, дякуючи Івану Макаровичу! День у мене плинув, як одна година: веселість Івана Макаровича, його глибокий юмор, його співи довго ще лунатимуть у моїм серці!
Хвиля
 Чуєте? От так всі жінки йому співають. Щасливий!
Маруся
 Івана всі люблять, і мені то мило.
Іван
 Не завидуй, брат... А знаєте, Наташо, сучасним рецензентам не вадило б повчитись у вас писать рецензії... Жаль, що ви не пишете, а з вас був би приятний для акторів рецензент.
Михайло
 Ха-ха-ха!
Наташа
 І зовсім не смішно! Приїдете до нас – будуть ще кращі рецензії. Наш учитель словесності прекрасно пише.
Михайло
 Учителям гімназії заборонено писать дурощі.
Наташа
 Я попросю – і буде писать.
Хвиля (до Карпа). Ви, видно, хлібороб?
Карпо
 Хлібороб. Тепер діти вже працюють, а я дозволив собі перший раз в житті покинуть землю, щоб покупатись в морі, по совіту лікарів.
Хвиля
 І що ж, помогло вам море?
Карпо
 Як бабі кадило. Що раз зопсуєш, того вже ніколи не поправиш.
Іван
 І не тілько в здоров’ї, а і взагалі?..
Карпо
 Природа не йде на компроміси.
Маруся
 Ія так думаю.
Наташа
 Здається, вам, Іван Макарович, немає на що скаржитись: ви – цільна людина! Я рідко бачила таких.
Михайло
 Недавно ти це саме казала учителеві словесності.
Наташа
 Ну так що ж? І Тарас Петрович людина цільна – високого росту, брюнет, красивий.
Михайло
 Та так. Тільки що ці ознаки до цільності натури мало стосуються. 
Наташа
 Відчепись, педант! Іван Макарович, а коли ж ви до нас приїдете?
Іван
 На різдво.
Наташа
 Ой, як довго ждать! Дожидаючи вас, наша публічність буде дні лічить.
Хвиля
 Особливо ви.
Михайло сміється.
Наташа (глянула на Михайла, знизнула плечима. До Хвилі). Ви угадали.
Хвиля
 Як бачу, ви велика поклонниця талантів.
Наташа
 О, я умираю за сценою, особливо коли в театрі грають такі артисти, як Іван Макарович.
Іван
 Мені вже страшно! Ви ще не бачили мене на сцені, а зарані уявляєте собі щось надзвичайне; це може дуже пошкодить вражінню: коли ждеш багато, то одбираєш дуже мало.
Наташа
 Я жду того, що можливо взяти, і надіюся, що візьму і вип’ю повну чару.
Михайло сміється спокійним сміхом.
Іван (з чаркою в руці співає; всі наливають і помагають співать).
Повнії чарки всім наливайте,
 Щоб через вінця лилося, 
Щоб наша доля нас не цуралась,
Щоб краще в світі жилося (i т. д.).
(По скінченню пісні). За ваше здоров’я, дорогі мої!
Наташа
 Браво, браво! (Підбігає і цілує Івана).
Карпо (дивиться на часи). Пора. (До Марусі). Дозволяєте?
Маруся киває головою. Встають.
У мене все готово, а от і фурман під’їхав. (Цілується з Іваном). Прощай, брат! Спасибі тобі за все! Не минай же старого гнізда! Мама сильно за всіма вами сумує, а особливо тепер, коли тато помер і вона зосталась сиротою. Знаєш, проживши п’ятдесят літ вкупі, чесно, злилися душами в єдину істоту, а потім раптом одного не стало... і мов тебе розрізано надвоє, і ти щодня чуєш незалічиму рану. Тяжко бува дивитись на її очі, повнії якоїсь невимовної журби!
Іван
 Приїду, хоч би там що! Я тобі напишу. Поцілуй маму, Явдоху, Василину, Демида, усіх, усіх!
Карпо
 А ти, Михайло? Може б, тепер оце зо мною заїхав; крюк не великий.
Наташа
 Заїдемо, Миша!
Михайло
 Ніяк не можна. Післязавтрього екзамени... Сам знаєш, як же без директора... Я ж отпуску не брав.
Карпо
 Та так. Прощайте! (Цілується з Марусею). А ви до нас, з дітьми, погостювали б!
Іван
 А що ти думаєш, Марусечко? Я з тобою спишуся, і ми з’їдемось укупі до Карпа.
Маруся
 З радістю, якщо діти будуть здорові! Наташа. Ви напишіть мені – коли, то й я приїду. Іван. Добре.
Карпо
 Прощайте, бувайте здорові! Іван. Кланяйся всім! Маруся. І від мене!
Карпо
 Спасибі. (До Михайла). Не гайтеся! (Вийшов).
Михайло
 Ну, до побачення! (Цілується з Іваном, цілує в руку Марусю і йде). Спасибі за все! (Попутно Хвилі). Будете в нашім городі, прошу не минать моєї хати. Приятелі брата – мої приятелі. Наташа, Карпо жде.
Наташа
 Підожде. Що ж я, не прощавшись, піду? Прощайте, Марія Данилівна! Просимо до нас на різдво. (Цілується). Іван Макарович, до приятного побачення! (Цілує його, йде й обертається).
Михайло
 Наташо, Карпо жде! Опізнимось!
Наташа (на порозі). Я так зріднилась з вами (чуть сльози), що прямо-такb розлучатися не хочу, а мушу... (Витира очі). До побачення!!
Всі виходять. Прислуга, що раніше почала приборку, виносить деякі пакунки, вертається і кінчає своє діло.
Ява VI
Катря і Пріська, потім Іван, Маруся і Хвиля.
Пріська
 А скільки вони тобі дали?
Катря
 Генерал – карбованця, генеральша – два, а той мугиряка – четвертак.
Пріська
 І мені так само дали.
Катря
 Спасибі й за те. Буде чим почастувать коваля і Махметку... Тілько що Махметка не п’є, – їм заборонено.
Пріська
 Та бреше! Якби люди не робили того, Що їм заборонено, то дуже б сумно жилося!
Іван, Маруся і Хвиля вертаються.
Марія Данилівна! Махметка хоче найнятись до нас у Двір за сторожа.
Іван
 О, сторож вірний.
Маруся
 Надежний. Нехай приходе. Приносьте, дівчата, решту білизни...
Дівчата вийшли.
Іван
 А я приляжу, бо рано встав, утомився. Сон перед обідом – золотий. А ти, Платоне, обідаєш з нами? Хвиля. Може.
Іван
 Так я з тобою не прощаюсь. (Виходить).
Ява VII
Хвиля і Маруся. Довга пауза. Маруся переклада речі і кладе їх в скриню; дівчата вносять гладжені сорочки, кладуть і виходять.
Маруся
 Чого ж ви мовчите? Розказуйте, що бачили цікавого у світі.
Хвиля
 Ви не любите слухать того, що я говорю, а я так переповнений одною думкою про вас, що мені нічого більше в голову не лізе.
Маруся
 Ну, то читайте он журнал; а то ви слідкуєте за моїми рухами, і я не можу спокійно робить свого діла.
Хвиля
 Дозвольте ж хоч дивитись на вас!
Маруся
 З вами можна потерять і святе терпіння! Ви нахаба, яких я ще не бачила!.. Якби я не була певна в своїх моральних силах, то розказала б все Іванові.
Хвиля
 Розкажіть. Він викличе мене на поєдинок, і я його уб’ю.
Маруся
 Фу, противний! Що з вами сталось?
Хвиля
 Я вас люблю безумно!
Входе Пріська.
Пріська
 Марія Данилівна, Махметка тут.
Маруся
 Клич.
Пріська вийшла.
Дуже рада, що так сталось. Я замкну двері перед вами і для охрани поставлю сторожа Махметку.
Хвиля
 Не забувайте, що татари золото люблять.
Маруся
 Не міряйте всього золотом. Махметка преданий мені чоловік, і за його плечима я буду тут сидіть, як у фортеці.
Хвиля
 Нема такої фортеці, яка б після довгої осади не здалась.
Входе Махметка, на вид сильний чоловік.
Махметка (кланяється). Доброго здоров’я!
Маруся
 Здоров, Махметка! Ти хочеш найнятись сторожем до мене?
Махметка
 А чого ж не хотіть? Настояще хочу!
Маруся
 Ми тут самі баби зостаємся, то ти нас будеш стерегти не тілько від злодіїв, а і від злих мужчин.
Махметка
 Махметка сам злий, його знають: раз-два і через паркан сторч головою!
Маруся
 Мені такого і треба. Маєш десять карбованців у місяць і харчі. Згода?
Махметка
 Маєш вірного пса.
Маруся
 З сьогоднішнього дня і зоставайся.
Махметка
 Я вже зостався. Будеш довольна. (Виходе). Махметка слово держить!
Чуть дзвінок.
Маруся
 Відчиніть двері.
Хвиля
 До речі, подивлюсь, чи міцний замок. (Іде).
Двері відчиняються і показується ефектна, красива артистка Ваніна.
Ява VIII
Ті ж і Ваніна.
Ваніна (на дверях). Простіть! Подзвонила і хотіла ждать, коли дивлюсь – двері не замкнені, і я увійшла. (Підходе). Вибачайте, може, не в пору? Артистка Ваніна. А ви, певно, Марія Данилівна, жінка нашого знаменитого артиста?
Маруся
 Так.
Ваніна (обніма і цілує). Дуже рада з вами познакомитись. Ми з Іваном Макаровичем служимо в одній трупі.
Хвиля
 Давно?
Ваніна (глянувши на нього, до Марусі). Іду на сезон і забігла спитать, коли їде Іван Макарович. 
Маруся
 Сьогодні. Прошу сідать. 
Ваніна
 Познакомте,
Хвиля
 Капітан власного судна. 
Ваніна
 Моряк?
Хвиля
 По сухому путі судном не плавають. (Ідучи мимо Марусі). Одна з багатьох. 
Ваніна
 Що ви сказали? 
Хвиля
 Нічого, я кашлянув. В ані на (сміється). Оригінальний кашель. 
Хвиля
 Морський!
Ваніна (сміється). Так Іван Макарович їде сьогодні? Дуже рада, що матиму попутчика. Хвиля (під ніс). Приятного для серця. 
Ваніна
 О, та у вас сухий бронхіт! Хвиля. Застарілий, хронічний.
Ява IX
Ті ж і Іван з маленьким своїм синком на шиї, скаче конем.
Іван
 Гоп, гоп, гоп! Тпр! О! Людмила? А ти де тут взялася?
Ваніна (протяга йому руку). Тільки що приїхала.
Іван
 Руки зайняті. Де ж була?
Ваніна
 На дачі Ракофукса, брала морські ванни. Іду на сезон і заїхала провідать вас.
Іван
 Я зараз. Здам пасажира няні.
Маруся
 Чому ж не одпочиваєш?
Іван
 Ліг – не спиться. А тут Івасик прийшов... Ну, козак, держись, візьми батька за чуба! Так. Гоп, гоп, гоп! (Скаче конем за двері).
Ваніна
 Ах, яка чудова картина! І хто б подумав, що великий артист Іван Макарович такий, примірний сім’янин? У мене сльози на очах!
Хвиля
 У вас на мокрім місці очі.
Ваніна
 Моряк привик до води, і йому скрізь мокро, тільки душа, очевидно, суха і не почува сімейних радощів.
Хвиля
 А ви сімейні?
Ваніна
 Я женщина і артистка: ілюзії легко находять стежку до нашого серця.
Хвиля
 Зрозумів! Іван грає роль батька, а ви плачете?
Маруся
 Даремно! Іван прекрасний сім’янин і благородний батько перш усього, а потім вже артист. 
Хвиля
І поет... 
Маруся
 Щоб ви знали! Одно достоїнство не виключає другого, а тілько доповня і робить чудовий, гармонійний акорд, який чарує душі всіх!
Ваніна
 Правда, свята правда! (Цілує її). Іван Макарович ніжний, благородний чоловік, а через те загальний кумир.
Хвиля
 І ваш?
Ваніна
 І мій! Ха-ха-ха! У вас, власне кажучи, язичний бронхіт, вам би не вадило полічитись!
Хвиля
 Тут нема добрих лікарів. Один, правда, єсть; коли ж і той, під впливом поезії, не хоче практикувать! Може б, ви взялися полічить мене?
Ваніна
 Приїжджайте до нас у Харків, там ми вас скоро вилічимо.
Хвиля
 Боюсь, щоб мій бронхіт не обернувся в карманну сухоту.
Ваніна
 А мені здається, що вам нічого боятись; у вас і зараз, певно, карманна сухота. Ха-ха-ха!
Хвиля
 Хто сам сміється своєму остроумію, той не остроумний!
Маруся (засміявшись). Еге, ви вже ображаєтесь! Явна признака, що сіли на міль.
Хвиля
 На такій мілі сидіть приятно.
Ваніна
 Ха-ха-ха! Де ви його взяли? Єй-богу, оригінальний моряк! Я дуже люблю оригіналів.
Хвиля
 А я дуже люблю гарних жінок!
Ваніна (до Марусі). З ним не заскучаєш!
Маруся
 Докучить!
Входе Іван.
Ява X
Ті Ж і Іван.
Іван (до Ваніної, подає руку). Ну, тепер доброго здоров’я.
Ваніна робить рух, хоче поцілувать Івана; Іван держить її за руку.
До Хвилі.
А що, правда Людмила Павлівна гарна і весела молодиця?
Хвиля
 Бой-жінка!
Іван
 А тобі, Людмило, як здається мій друг?
Ваніна
 Бой-чоловік!
Хвиля
Пара п’ятак.
Ваніна
 Дешева рибка – погана юшка! Я до тебе... я до Вас, Іван Макарович, на хвилинку, – мене там ждуть.
Хвиля
 Хто?
Ваніна
 Ану, вгадайте.
Хвиля
 Звичайно: поклонник таланту.
Ваніна
 Я не талант.
Хвиля
 Гарненькі жінки всі з талантом. 
Ваніна
 Спасибі.
Хвиля
 Вибачайте, чим бог послав, тим і частую! Ваніна. От чудак! З вами не зговориш...
Хвиля
 Так договоришся.
Іван і Маруся сміються.
Ваніна
 Та ну вас к чорту! Дайте побалакать з Іваном Макаровичем.
Хвиля
 Сип!
Ваніна (топа ногою). Та постійте-бо хоч хвилину!
Хвиля
 Ні, я краще посидю. (Сідає).
Ваніна
 Ха-ха-ха! От ще морський чорт! Як же ви себе почуваєте, Іване Макаровичу!
Іван
 І добре і погано: добре, бо одпочив, погано, бо знову починається противна суєта, для якої я мусю покидать свій рай!
Ваніна
 А ваша дача – справжній рай!
Іван
 Це не моя – я тут гість; дача Марусина, і цей рай без неї не був би раєм!
Ваніна підходить до вікна, Іван іде до неї і стає поруч.
Хвиля (Марусі). Парочка.
Маруся
 Мефістофель!
Ваніна
 Ах, яка краса: і море видко, як на долоні... і гори...
Іван (тихо). І якого чорта ти приперлась? Писав же, що виїду сьогодні.
Ваніна
 Не можна очей одірвать. (Тихо). Не видержала, прости! Ах, сад! (Одходить). Ах, сад який! Рай, рай кругом! Я вам, Марія Данилівна, завидую... Нікому не завидую – це не в моїй натурі, – а вам завидую: дача – едем і муж – великий артист! Щаслива!
Маруся
 Наполовину. Я мужа не бачу півроку, а тут прикована тільки обов’язком матері...
Ваніна
 О, обов’язок матері – приятний обов’язок: він над усім панує в жіночім серці, для нього все можна в жертву принести, все віддатьі
Хвиля
 І чоловіка?
Ваніна
 І чоловіка.
Іван
 Ну, це вже занадто!
Хвиля
 Коли б материнство над усім так панувало в жіночім серці, то не робили б стільки абортів.
Ваніна
 Причому тут борт? Моряк від борта ні на ступінь. (Сміється, і всі сміються). А ви, Марія Данилівна, як дивитесь на материнство? Вам і книги в руки.
Маруся
 І я, і муж, і діти, і материнство – одне ціле, а ціле повинно буть вкупі, з нього не можна виділить і малої частини, бо тоді, крім стражданій душі, пропала й святість, і краса, і гармонія сім’ї.
Іван
 О моя люба Марусечко! Ще небагато терпіння, і у тебе буде рента, яка дозволить нам не розрізнятись ніколи.
Хвиля
 На старість.
Іван
Що ж робить?
Ваніна
 Ой, засиділась! Нерано. Прошайте, дорога Марія Данилівна, найшасливіша між жінками! Дуже рада, що з вами познакомилась!
Цілуються.
До побачення, Іван Макарович! Я не виношу качки і в Сімферополі одпочину.
Хвиля
 І я з вами. 
Ваніна
 Будьте здорові, бажаю вам вилічитись від язичного бронхіту.
Хвиля
 Я зараз же їду за лікаоем. (Бере шапку). Може, хоч він дасть мені певне лікарство.
Ваніна
 Розумієте? Єй-богу, він хоче йти за мною. Я його боюсь! Прилержте його, будь ласка!
Маруся (сміючись). Навіщо ж ви себе лікарем об’явили? Тепер лічіть! Пацієнт, знаєте, настирливий, – не відчепитесь...
Ваніна (капризно). Іван Макарович!
Іван
 Та він жартує! Платон, ти ж зостанешся з нами обідать?
Хвиля
 Я хворий, я не можу їсти, я іду за лікарем.
Ваніна (заливається сміхом). До зобаченняі Я тікаю. (Виходить і стоїть в сінях, сміючись).
Хвиля
 Я не одстану.
Іван (держить його). Залиши, шо за охота... Оставайся... Ти мене ображаєш і... слухай, що ти не бачив баб, чи шо?
Хвиля (тихо). Не можу, брат, овощ хороша і жде, хіба не бачиш?
Іван
 Що ж це ви, Людмила Павлівна: тікаєте, стоячи на місці? Певно, самі ждете?
Ваніна (сміється). А куди ж я від нього втечу? Дожене.
Хвиля (в сінях). Я з вами до Сімферополя! А поки що: руль лево на борт – в ресторан «Росія». Ручку! Повний ході
Ваніна подає йому руку і, заливаючись сміхом, виходять.
Ява XI
Іван і Маруся.
Іван
 Чорт батька зна що! (Іде до вікна). Правда, що пара п’ятак! (Дивиться у вікно. Про себе). Твар! (Мовчить. Потім зітхає).
Маруся спокійно складає речі в скриню. Іван барабанить нетерпляче по склу вікна.
Марусю!
Маруся
 Що, Ваня?
Іван
 А скоро буде обід готовий?
Маруся
 Не раньше як через годину.
Іван
 Ху, як довго!.. Мені, знаєш, щось їсти хочеться... Я за сніданком нічого не їв...
Мовчать.
Марусечко!
Маруся
 Що, голубчику?
Іван (підходе). Давай, Марусечко, погуляємо сьогодні з тобою.
Маруся (обнімає його). Давай!
Іван
 Ходім в ресторан. В «Росії», знаєш, хороший обід і шампанського мені скортіло випить з тобою на дорогу, а дома нема.
Маруся
 Бог зна шо вигадав! Сьогодні й у нас обід гарний, по твоєму заказу. Я не люблю кабацьких обідів, і повітря кабацьке мене завжди нудить!.. Шампанського я не п’ю, а дома єсть добре вино, яке ти любиш, і я вип’ю за кумпанію, потім одпочинеш. (Дивиться йому у вічі). Ваня, ти нахмурився. Чого, серце?
Іван
 Ні, ні, моя голубко, чого б же я хмурився?
Маруся
 Я хочу зостатись ці кілька годин з тобою сам на сам, будь же ласкавий! (Обніма його). Було б тобі зоставить Ваніну обідать у нас, і Хвиля б зостався.
Іван
 Нехай їй чорт! Ти знаєш, я її ненавиджу! Фойда! Терпіть не можу таких! (Ходе по хаті). Нахалка! Ху! Нав’язалась незнакомому мужчині...
Маруся (сміється). Хіба тебе це ображає! Нехай собі фліртує. Що вона, замужня?
Іван
 Не знаю. Я тілько перед кінцем прошлого сезону познакомився... Вона зо мною раньше не служила...
Мовчать. Іван ходе по хаті, про себе.
Падлюка!
Маруся
 Ваня!
Іван (сполоханий). Я? Ніколи в світі!
Маруся
 Що з тобою?
Іван
 Нічого, серце, а шо?
Маруся
 Ти сказав «ніколи в світі»!
Іван
 А-а, ха! Думки, знаєш, бродять в голові: не розрізнятися на той сезон з тобою, і вслух зірвалося рішеніє: «ніколи в світі».
Маруся
 Хороше рішеніє! Може б, його зараз і виповнить, Ванюша?
Іван
 Зараз?! Ні, це дуже раптово: все треба ламать. Цей сезон три переїзди з двома дітьми, в отелі, – і дорого і тісно... Ні! А на той сезон я устроюсь на однім місці, зарані найду хороше мешкання, і будем вкупі жить.
Мовчать.
Маруся
 Ваня! По якій причині ви з Ваніною на «ти»?
Іван
 Я? Хіба я їй говорив «ти»? Маруся. Навіть вона сказала тобі «ти» і поправилась потім на «ви».
Іван
 Може, може! Звичайні театральні відносини – ніби по-товариськи... Це погано й справді. Я часто даю собі слово держать себе інакше, а проклята привичка звертає на старий шлях! Тобі це неприємно, Марусечко?
Маруся
 Ні, не то... А так... Хто його знає, як і сказать! Односини на «ти» з молодою красивою женщиною ніби свідчать про якусь близькість, і потім прізвище таке у неї – «Ваніна».
Іван
 О, ха-ха-ха! Це річ звичайна: один сезон – Ваніна, другий – Платонина!.. А ти трошки ревнива...
Маруся
 Ні, мій любий! Ні! Поки я вірю, нішо мене не тривожить, а потеряю віру – нішо мені віри не верне! Я не здатна ні на ревність, ні на компроміси! Зрада і смерть – для мене одно! Хто мені зрадить, той умирає для мене назавжди, без повороту.
Іван
 Чесно... Чесно... Але жорстоко! Пуританізм’ вийшов в тираж. Без компромісів жити не можна.
Маруся
 Ніяких компромісів не розумію; прямота, чесність, чистота – мій девіз.
Мовчать.
Іван (підходе до вікна). Сьогодні буде качать. Глянь, Марусечко, яка краса: море бішено б’є своїми могутніми хвилями об скелі, реве і завиває, – мов сердиться, що нема у нього сили розбить предковічну препону, якою натура обмежила його від землі, – і мусить іти на компроміс!.. Іди сюди, Марусечко.
Маруся підходе. Іван обніма її за талію і пригорта до себе.
Марусечко, мені страшно робиться, коли я уявляю собі, яка манюня кузочка чоловік в порівнянні з тією силою, що он так велично розвернулася перед нашими очима і ховається в небесній блакиті... Глянь, який вал горне до берега, ніби хоче розбити свою препону – скелю! Ху! Розбився сам об скелю в манюні краплі, кришталем заблищали краплі на сонці, сяючи квітками райдуги... І могутньо, і красно, і страшно. (Пригортає Марусю близько до себе і цілує в лоб).
Маруся
 Чого ж страшно? Гарне не страшне, милий... Що з тобою? Ти знервований, увесь тремтиш, очі горять... Ти хворий?
Іван
 Ні, моя люба, я здоровий! А нерви, справді, піднялися, мов перед виходом на сцену в новій одповідальній ролі... Я розлучаюся з тобою – це компроміс, а ги не признаєш компромісів, і мене смуток обняв.
Маруся
 Це не компроміс!.. Це обов’язок, який на нас наклало життя і твоя професія. Ти свято виповняєш свій обов’язок до мене, до сім’ї; я виповняю свій – до тебе, до сім’ї, і цим самим не тілько не обтяжаємо один другого, а навіть сприяємо розвою і нашого щастя, і нашого благополучія в будушині. Ти працюєш, а я, шира твоя помічниця, дома ,з дітьми пильную наше гніздо і готую тобі спокійний одпочинок. Певність, шо ми чесно ідем поруч до мети, помагає мені легше переносить скруху, яка часто окутує мене, одиноку. Коли ж зближається час твого приїзду, я оживаю! Тут знову настає весна для мене, і вкупі з тобою я забуваю всі пригоди нашого роздвоєного життя.
Іван (бере її за обидві руки, дивиться на неї). Світла, благородна душа у тебе, безцінна Марусечко! Для тебе житейське море не страшне, а я боюсь його.
Маруся
 Чого ж, мій милий?
Іван
 Там, в житейському морі, де я повинен плавать, – як і в морі води, – часто хвилями страшними заливає людей! Воно кидає ними, як малими трісочками, і б’є, і розбиває об ту межу, за яку вони не сміють переходить, а переходять по немощі своїй...
Маруся
 Межі – річ свята, на те вони поставлені предковічною мудрістю, щоб здержувать людей від гибелі.
Іван
 Ах, моя дорога! Якби ж то для чоловіка були такі міцні і видимі межі, як-от скеля для моря... А коли межі всі в людей духовні, їх не видко... І присплять тебе бажання злі, якими повна наша кров, і підхоплять хвилі, а вал дев’ятий розіб’є життя об межу, як зараз він розбив об скелю воду впрах! Тільки компроміси помагають. (Весело). Слухай, Марусечко! Невже, коли б я тобі зрадив, випадково, без крихти кохання до другої... а так, по-дурному, оставляючи завжди в своїй душі і в серці твою світлу, благородну істоту, невже ж, питаю, ти б не простила?
Маруся (з страхом відступає). Ти мене лякаєш: немов ти зрадив уже і ждеш прошенія від мене?
Іван
 Ха-ха-ха! О ні, ні! Це так... теоретична розмова.
Маруся (ласкаво). А ти б що сказав, коли б твій друг, Хвиля, всі шість місяців нашого розлучення займав твоє місце?
Іван
 Це інша річ. Це паскудство: формальне обдумане життя однієї женщини з двома – фі!
Маруся
 Ха-ха-ха! І скільки я не чула розмов про це питання, всі мужчини ведуть до того, шо їм все можна, а женщині – не можна!.. Ні, мій милий, чого меяі не можна робить без потері честі, того й тобі не можна! Знай: я тобі не зрадю ніколи в світі – клянусь! А коли ти зрадиш – я порву навік з тобою!
Дзвінок.
Іван
 Хто б це?
Іде в прихожу. Відчиняються двері. Ваніна, сміючись, у прихожій: «Не пускайте його, не пускайте!» Вбігає в кімнату.
Ява XII
Ті ж, Ваніна, а потім Хвиля.
Ваніна
 Дорога моя, простіть! Єй-богу, я не знаю, що робить з вашим моряком? Прилип, як реп’ях до кожуха: куди я, туди й він. Не биться ж мені з ним! Мусила тікать під вашу опіку.
Маруся (сміється). Добре зробили, що вернулись! Роздягайтесь, будемо обідать.
Входе Іван і Хвиля.
Іван (веселий). А що?.. Найшла коса на камінь!
Хвиля (на дверях). Хто з нас камінь – не знаю; знаю, шо я коса, а вона трава.
Ваніна (скидає шляпу, жартовливо). Нахал, неможливий нахал! Я такого мужчини ще не бачила, прямо хоч городового клич!
Всі сміються.
Маруся
 Прісько! А ви, Людмила Павлівна, заведіть такого сторожа, як я.
Входить Пріська. Поклич Махметку і давай обідать.
Пріська вийшла.
В наші часи навіть підлітки, гімназисти, маючи единицю за спряженіе глагола «люблю», грають в любов, фліртують і притупляють природну своєму вікові соромливість назавжди... Через це, по-моєму, з них, в кінці кінців, виходять не лицарі, як колись, а мужчини-кокотки! І от тепер женшині ходить без сторожа не можна!
Хвиля
 Ха-ха-ха! Марія Данилівна – фанатик умовної чистоти... Ультрапуританка.
Входе Махметка.
Ваніна
 Ах! Хвиля. Знакомий?
Іван сміється.
Ваніна
 І не смішно, і не розумно.
Маруся (дає картку Махметці). Піди в крамницю Шарого і принесеш дві пляшки шампанського.
Махметка
 Раз-два! (Вийшов).
Маруся
 А правда, надьожний сторож?
Хвиля
 Від такого сторожа теж треба мать сторожа!
Ваніна
 Єй-богу, на той сезон заведу собі Мах-метку.
Всі сміються. Завіса
Дія друга
Уборна Івана і Крамаркжа.
Ява І
Іван в одежі і гримі Отелло перед дзеркалом. Поправляє грим. Крамарюк в углу куре. Посередині Ваніна, біля неї граф і Хвиля. По паузі в двері виглядає Кактус з книжкою в руках.
Кактус
 Іван Макарович, скоро друга сцена. (Зачиня двері).
Хвиля
 Сьогодні ми, Людмила Павлівна, вечеряєм? Граф. А слово? Іван. В чім діло?
Граф
 Після спектаклю графиня вас жде в Європейській.
Іван
А ви, Людмила Павлівна, з Платоном? 
Ваніна (сміється). Ви в ролі Отелло – я вас боюсь.
Хвиля
 Щоб ревності не викликать?
Іван
 Ха-ха-ха! Даремна річ! Я взагалі не ревнивий. Марусечка моя – сама вірність. А тут?.. Тут мені нема кого ревнувать.
Хвиля
 Людмила Павлівна, він правду каже?
Ваніна
 Я не смію судить: Іван Макарович говорить про свою жінку.
Кактус (в дверях). Іван Макарович, друга сцена! (Зникає).
Іван
 Іду. (Іде, з ним Хвиля; Іван обертається до-графа, котрий шепнеться з Ваніною). А ви, граф? Граф. Іду, іду! Ви на сцені – і я іду.
Всі виходять.
Ява ІІ
Крамарюк і Ваніна.
Крамарюк
 Граф вийшов для виду і зараз вернеться.
Ваніна
 Я боюсь, Стьопочка! Та ще лиха година принесла підглядача Хвилю... не знаю, шо робить.
Крамарюк
 Ах, мій ангел, а я нащо? Ви поїдете з графом, Іван Макарович з графинею, а Хвилі я скажу, що у вас болить головка, і сам піду з ним вечерять – от і все! А поки Іван Макарович скінчить спектакль, поки вернеться з вечері, ви будете спать сном праведниці.
Ваніна
 Гляди, Стьопо, щоб ми не попались: Ваня ревнивий, а у ревнивих очі бачать учетверо, а чуття уявляє їм все невідоме вдесятеро.
Крамарюк
 Я, Людочка, старий горобець, – одні зуби з’їв, другі вставив, – зо мною в сільце не піймають! Притому, все склалось натурально: Іван Макарович – з графинею, а ви з графом. Ха-ха-ха! І там і там – безгрішний флірт, може, який невинний поцілуйчик та й годі!
Ваніна
 Що ти, Стьопа! Ти знаєш, як я люблю Ваню... Мені просто хочеться покататись хорошими кіньми.
Крамарюк
 Ангел мій! Це непрактично! Невин ний поцілуйчик дасть графу надію в будущині – і от в бенефіс подарунок.
Входе граф
Ява III
Ті ж і граф.
Ваніна
 Граф! Ви не в театрі?
Граф
 Голова почала боліть... А ніч чудово поетична: морозна, ясна, я хочу проїхатись за город, поки спектакль скінчиться... хочете зо мною?
Ваніна (соромливо). Ніяково...
Граф
 Зо мною?
Ваніна
 Щоб не подумали чого, я соромлюсь.
Граф
 Соромливість красить женщину взагалі, а гарну – робить кращою удвоє. Прошу!
Ваніна
 Степане Кузьмичу, можна?
Крамарюк з графом
Людочка? Можна!
Ваніна (до Крамарюка). На ваш отвіт... (До графа). Зараз! Ждіть у вестибюлі. (Хутко вийшла).
Граф (подає руку Крамарюку). Спасибі. Вечеря за мною. (Виходе).
Крамарюк (проводжає). Рад служить! Рад служить! (У двері). Вася, Вася!
Ява IV
Крамарюк і портний.
Кактус (на дверях). Тихо! Іван Макарович на сцені. (Зник).
Входе портний.
Крамарюк
 Приший мені, голубчику, пуговицю до сюртучка, і там під пахвою трошки розпоролось. (Скидає сюртук).
Портний зашиває. Портний. Іван Макарович сьогодні сердитий:
Людмилі Павлівні пальцем посварився, а мене тут же вилаяв ні за це ні за те...
Крамарюк
 Роль, знаєш, така бішена: страсть, ревність, в п’ятім акті давить жінку... ну і настрій!.. Легко, думаєш, задавить женщину? Великий артист говоре, як Отелло, а почуває, як Іван Макарович! Може, і у нього є своя Дездемона, а у Дездемони Kacio, а збоку Яго... ке-ке-ке!
Портний
Здається, граф.
Крамарюк
Тс! Вася, ні слова! Боже тебе сохрани, хто-небудь почує.
Входе Хвиля. Портний кінчив роботу, подає сюртук, Крамарюк надіває.
Спасибі. (Тихо). Вийди!
Портний вийшов.
Ява V
Крамарюк і Хвиля.
Хвиля
 Дозвольте з вами познакомитись: Хвиля, друг і приятель Івана Макаровича.
Крамарюк
 Артист Крамарюк, друг і приятель Івана Макаровича.
Хвиля
 А?.. В такім разі і ми повинні буть приятелями...
Крамарюк
 Дуже рад!
Хвиля
 Не менше! Я, знаєте, драм і страшних трагедій не люблю. Доволі з нас і своїх драм в щоденнім житті!
Крамарюк
 Так, так! Ах, в житті багато драм, я сам люблю більше кумедію.
Хвиля
 Будем правду говорить, що хороша з сучасного життя драма теж слухається охотно.
Крамарюк
 А-а! Так, так! І я люблю хорошу з сучасного життя драму.
Хвиля
 Хоча тепер драми з сучасного нашого життя нема, все більше переводні.
Крамарюк
 Переводні, всі переводні.
Хвиля
 А з нашого життя одноманітні, безідейні; флірт – і більш нічого.
Крамарюк
 Одноманітні, аж нудить, безідейні, флірт – і більш нічого... справедлива рецензія!
Хвиля
 А де ж Людмила Павлівна?
Крамарюк
 Голова розболілась, пішла додому.
Хвиля
 А я хотів з нею повечерять.
Крамарюк
 Знаю, знаю... Людочка теж мій друг і приятель. Вона мені сказала: «У мене головка болить, а ти, Стьопочко, іди з моряком вечерять!»
Хвиля (про себе). Ідея! За вечерею підпою і вивідаю все, що для мого плану треба. (До Крамарюка). Прошу, прошу!
Крамарюк
 Сердечно дякую, сердечно дякую. Людочка так і сказала: «Він сам тебе попросить». Ке-ке-ке... Мене граф просив, але я відрікся. Не люблю аристократів, хоч і сам потомствений дворянин.
Хвиля
 А Іван, здається, з графинею? (Клацає язиком). А?
Крамарюк
Ке-ке-ке! Великий артист нарозхват!.. Тілько Іван Макарович – ні-ні! 
Хвиля
Боїться Ваніної?
Крамарюк
 Ваніної? (Довго дивиться на Хвилю, качає головою). Не знаю.
Хвиля
 Ну от, ну от! Це не таємниця – всі знають.
Крамарюк
Невже всі знають?
Хвиля
 Та що там, залишіть! І ви знаєте.
Крамарюк
 Я?! Ке.-ке-ке! Ви не прокурор?
Хвиля
 Е, дружище, при чім тут прокурор? Ви старий кіт і розумієте добре, що кохання не утаїш, а публіка слідкує за кожним рухом знаменитого артиста – ну, і знає все.
Крамарюк
 Правда, правда. Публічність страшенно цікава. Єсть такі, що, повірите, розпитують, що їсть Іван Макарович; ну, а брехунців у нас в трупі багато, і від них все йде у світ... Живіть тихо, смирно – ніхто не знатиме й хто ви; а бийтеся, лайтеся, сваріться, залицяйтеся, то не тілько всі будуть підслухувать, розпитувать, а навіть у двері заглядають! Ка-ка-ка! Люди люблять скандали більше, ніж людей.
Хвиля
 Та тут і скандалу нема. Світова річ: Іван Макарович без жінки, Ваніна незамужня, диявольськи гарна, куліси, ілюзії, настрій, молода кров, ну... Натурально.
Крамарюк
 Натурально, натурально! Я не судго! Боже сохрани! Я нікого не судю: сам був молодий.
Хвиля
 Та ви ще й тепер, певно, ходок!
Крамарюк
 Ке-ке-ке! Більше язиком!
Хвиля
 А! Ха-ха-ха!
Кактус (у двері). Тихо! (Зачиняє).
Хвиля
 Ну, дружище, я тілько сьогодні приїхав, не поспів зробить Іванові візиту. Де вони живуть?
Крамарюк
 В отелі «Росія»; розкішні номера.
Чути аплодисменти.
Хвиля
 Кінець акту?
Крамарюк (прислухається). Так. Визови! (У двері). Вася!
Хвиля
 Ходім пропустимо.
Крамарюк
 Коньячку? А-а-а! Жаль, що ми не пішли раніше, тепер треба підождать Ваню.
Входе портний.
Хвиля
 Я тікаю. (Виходить).
Крамарюк
 І я прибуду зараз. (До портного). Будь тут, може, що треба.
Ява VI
Крамарюк, портний, потім Усай.
Портний
Івана Макаровича оточили дами – не дадуть і переодягтись.
Крамарюк
 А Усая не бачив?
 Портний
Там, лає робочих. 
Крамарюк
Сердитий? 
Портний
Збор неповний. 
Крамарюк
Погано. Не дасть авансу.
Входе Усай.
Усай (до портного). Чого ти ховаєшся по закутках, як собака від мух, нігде не знайду?! Портний. Я тут...
Усай
 Бачу. Які ти штани дав Родріго? А? 
Портний
Звичайні, як завжди. 
Усай
Звичайні, як завжди? У тебе все звичайне... На самому поганому місці дірка.
Портний біжить.
Ну, народ, не дай бог! Тільки сам не глянь – скрізь проріхи.
Крамарюк
 Добривечір, Луп Лупич! Сьогодня приймають дуже добре.
Усай
 Приймають, приймають! На чорта мені їх прийом? Шо я – актор? Вам аби прийом, а жалування злупите з Лупа! Мені нужно чотириста вісімдесят три рублі платить у день, а зборів нема, хоч вішайся.
Крамарюк
 Сьогодні мало не повний.
Усай
 А контрамарки ти лічив? А ученичеські ти лічив? А ті двохрубльові міста, шо я продав по шістдесят копійок, аби не пустували, лічив? То-то, одних контрамарок: офіціальних, півофіціальних, редакціонних, типографських, реквізиторських, кумовських, сватовських, музикантських – півтеатру.
Входе портний.
Бачив, які ти штани даєш?
Портний
Там манюня дірочка, треба шукать, щоб побачить.
Усай
 А ти ждеш, поки буде велика. 
Крамарюк
 Луп Лупич! Завтра буде повний збор...
Усай
 Постой! До завтрього далеко. Позич мені сьогодні п’ять рублів; будь друг, позич! Нестало заплатить вечорових.
Крамарюк
 Дав би з радістю, та нема. Я хотів у вас просить авансу п’ять рубликів.
Усай
Ну, народ! Скажи мені, ти жалування береш число в число?
Крамарюк
 Авансиками все забираю до числа.
Усай
 І не маєш п’яти рублів, щоб в нужді запомогти бідному антрепренерові? А хто ж мені плате жалування, хто? Та я найбідніший між вами чоловік, мученик нещасний; що де не зірву, та все вам, та все вам! І удень і увечері тільки чую: дай, дай, дай! Сімдесят ротів щодня роззявляють пельку – натли їх! Боже мій! Навіщо ти мене зробив антрепренером і віддав на муку Крамарюкам?! (Вийшов).
Ява VII
Крамарюк і портний.
Крамарюк
 Чув? Приятний чоловік! Позич йому п’ять рублів... Ах ти, кундель! Та якби у мене було п’ять рублів, то я б з тобою не говорив. Ти зрозумій, Вася: я дворянин, потомствений дворянин, прадід мій мав таких лакеїв, як Усай, а тепер... (Розводить руками). Кланяйся Кунделю. Ні, фортель, фортель який, – з нього був би хороший буф-комік, – щоб не дать мені авансу, він у мене позичає п’ять рублів. Подумай: сорок тисяч лежить у Волжсько-Каменськім банкові, а він бере а ресторані один обід на два дні.
Портний
Через те-то у нього гроші є, а ви, Степан Кузьмич, любите їсти по-панськи.
Крамарюк
 Люблю, Вася, люблю! Грішний чоловік, особливо солоні закусочки: сьомгу, омари, баличок, ікорку... Та тілько я, брат, їм раз у раз на чужий кошт! У мене кожний вечір єсть карась, а карасі люблять частувать нашого брата і лічать це для себе за честь. Напоїть актора для карася рівно виконанню високого довгу; а вже от грошей ніхто з карасів не дасть. Сто рублів проп’є, сто рублів для хвастовства спалить, а бідному не дасть і трьох карбованців.
Портний
А де ж ви діваєте свої гроші, жалування?
Крамарюк
 Чорт їх знає! Зрозумій! Візьму в цю-руку карбованця, перекладу в другу (показує маніпуляцію), дивлюсь – десять копійок. Тягнусь за панами і раз у раз в довгах.
Портний (сміється). Чудак.
Ява VIII
Іван, дами, мужчини, діти.
Іван
 Прошу, прошу! (Одчиня двері, входять дами). Сідайте! Вася, дай, брат, ше стілець!
1-а дама (кладе на стіл квітки). Великому артистові!
Іван
 Спасибі, спасибі! Ви щоразу вітаєте мене квітками. Глибоко ціню вашу люб’язність! (Нюхає квітки).
2-а дама
 А ви мене обманили: я вас сьогодні ждала на кофе.
Іван
 Не можна було ніяк; я був сьогодні в осаді цілий день.
2-а дама
 Так я вас завтра жду обідать
Іван
Обідаю з приятелем.
2-а дама
 Увічливо, нічого сказать... Мені дали слово, а обідаєте з приятелем.
Іван
 Простіть, я вам слова ще не давав. 
2-а дама
Ну, так дайте слово зараз! Іван. Не можу!
Стук у двері.
Голос
 Можна? Іван. Прошу!
Входять два пани і двоє дітей.
1-й пан
 Крутицький! А це мої діти Стьопа і Петя – будущі інженери.
Іван (здоровкається до 2-го пана). А, Деркач! Здоров, земляче! Що ж це тебе давно не видко в театрі?
Деркач
 Зате жінка шодня.
2-а дама
 Неправда, вчора не була.
2-й пан
Бо Іван не грав.
Крутицький
 Стьопо, Петя! Дивіться на великого артиста. Тілько – руки по швам!
Діти заглядають Іванові у вічі і зачіпають на столі то се, то те.
 Іван
Сідайте, куріть!
2-а дама (до Деркача). Сеня! Я в одчаї. Іван Макарович відрікається від нашого хліба-солі; а я закликала до себе на завтра ціле товариство, щоб показати їх знаменитість.
Деркач
 Що ж, коли не можна завтра, так другим разом!
Портний
Будем переодягатись? 
1-а дама
Ах, ми тут заважаємо! До завтрього! (Подає руку Іванові, виходе).
Крутицький
 Петя, руки по швам, не зачіпай.
При слові «руки по швам» Петя кладе руки по швам на одну мить, а потім знову зачіпає шо попало
2-а дама
 Так коли ж обідать до нас?
Деркач
 Прошу від широго серця, як земляка! Крутицький. Стьопо, руки по швам! Ти дзеркало розіб’єш!
Стьопа, як і Петя, кладе руки по швам і знову щось зачіпа.
Іван
 Сьогодні у нас четвер... Так... Я у вас обідаю... в неділю.
2-а дама
 Ждем. Глядіть же, не зрадьте!
Крутицький
 Дуже рад, що познакомився, довго збирався. Стьопо, Петя ходім.
Стьопа зачепив і звалив дзеркало, воно розбилось.
3-я дама
Ах!
Іван
 Нічого, нічого... (Про себе). Погана приміта! Крутицький. Ніколи тебе не візьму в театр... Простіть! (До дітей). Ну, руки по швам! Марш!
Всі виходять, крім 3-ї дами. Чути дзвінок.
Іван
 О, перший?.. Я не буду переодягатись, не поспію.
Портний виходе.
Крамарюк
Я зараз, можна? Іван. Іди.
Крамарюк вийшов.
3-я дама. Тут так гарно, весело, шо й виходить не хочеться. Артистична атмосфера наповняє душу якоюсь радістю, особливо коли зостанешся з вами наодинці. (Закачує очі під лоба). Ах, талант, талант... Яка це велика громадська святиня! Без сильних талантів ми закиснемо в мізерії шоденшини. Ви будите у нас найвищі поривання до світлих ідеалів.
Іван
 Спасибі, спасибі! Тілько я не розумію, до чого високого я, власне, вас розбудив.
3-я дама (оглядаючись)
Як до чого, як до чого? Ах, противний, він ще й питає, неначе сам не знає!
Іван
 Не знаю.
3-я дама
Ви сьогодні нелюб’язні: напруженість нервів вас утомила. (Дивиться довгенько на нього). Страсний Отелло!.. Я вас люблю безумною страстю бальза-ковського возраста!
Іван (встаючи, кланяється). Спасибі! І я вас люблю страстю прожори: такого знаменитого боршу, таких солоних огірків і маринованих баклажанів, як у вас, я нігде не їв! Очевидно, тілько бальзаковський возраст уміє так смачно готовить страву.
3-я дама
Що? Ви насміхаєтесь над святим чуттям?
Іван
 Пелагея Іванівна, дайте спокій і ніколи не говоріть мені про вашу страсть, а то скажу Колі, щоб він вас в театр не пускав.
3-я дама
Ви – божевільний чоловік, розпаскуджений поганими женщинами, які, крім брудних почувань, до вас нічого в своїм серці не мали, а свята ідеальна любов до вашого таланту, яка виключає з себе все низьке, крім духовного єднання, для вас незрозуміла.
Іван
 А при чому ж тоді страсть бальзаковського возрасту?
3-я дама (іде до дверей). Я лічила вас далеко розумнішим, а тепер бачу, шо можна буть великим артистом і не менше великим дурнем. (Виходе).
Ява IX
Іван, потім Надя в білій сукні.
Іван
 Ха-ха-ха! Страсть бальзаковського возрасту поміша мені добрий борщ їсти. Пропали лукуллівські обіди!..
Заглядає Надя.
Надя! Заходь!
Надя
 А нема нікого? Іван. Як бачиш, нема.
Дзвінок.
Надя
 Другий!
Іван
 Нічого, перша сцена без мене. Заходь, дитя, освіжи атмосферу своєю чистотою. (Бере її за руку і садовить). Я тебе виглядаю в кулісах цілий вечір! Твій світлий образ ангела дає мені силу творчості!
Надя
 Не могла доступитись до вас і тільки здалеку дивилась. Я боюсь підходить: Людмила Павлівна обі-щала облить мене сїрною кислотою. А тепер вона поїхала з графом кататись, і я до вас забігла...
Іван
 Людмила? З графом? Хто тобі сказав?
Надя
 За кулісами всі говорять. А я сама бачила Людмилу Павлівну і графа в вестибюлі.
Іван
 А-а!.. Чорт з нею! (Дивиться на Надю). Чому я тебе раніше не зустрів... Ти – чистий ангел, ти б не зрадила.
Надя
 І не зрадю! Я люблю в вас свій ідеал. Іван. Але ти не моя...
Надя
 І не можу буть вашою ніколи – ви жонаті...
Іван (тре лоб). Жонатий?.. Так, так, дитя моє! Слова твої, мов молотом, ударили мене по голові: я... жонатий, люблю свою Марусечку і... твар!.. Бр-р!.. Край! Завтра почну нове життя, а ти будеш моєю музою і своєю чистотою освіжиш мою попорчену душу. (Цілує її в лоб). Іди, дитя!
Надя виходе.
Ах, яка мука зразу насіла на душу! Говорю одно, роблю друге. Нема у мене нравственної дисципліни... Але я її добуду, добуду... світлий образ Наді поможе очиститься і стать кращим!
Входе Крамарюк. Завтра порву з Людмилою!
Ява X
Крамарюк і Іван. Крамарюк ковиряє в зубах і причмокує.
Іван
 Випив і закусив? Крамарюк. Ке-ке-ке! 
Іван
Де Людмила Павлівна?
Крамарюк (жує). Людочка? Пішла додому, головка болить.
Іван
 Брешеш!
Крамарюк
 Коли Людочка неправду сказала, то й Стьопка бреше.
Іван
 Лукавий прислужник!
Крамарюк
 Єй, не знаю нічого!
Іван
 Я стояв на виході і бачив, як граф вернувся за куліси.
Крамарюк
 Свята правда. Граф заходив. Іван. Ну, говори далі святу правду! Крамарюк. Так, заходив, заходив. Постривайте. Чого ж він заходив? (Дивиться вгору, нагадує). А, портабак шукав і сказав, шо йде в ресторан вечерю для вас заказать.
Іван
 А Людмила де була?
Крамарюк
 Забув. Не пригадаю. Чи тут... чи вже вийшла... Де тут пригадать, коли у нас, як в калейдоскопі, все міняється.
Іван
 Вона поїхала з графом!
Крамарюк
 Не може буть?!
Іван
 Скотина ти!
Крамарюк
 Де моя шапка, я тікаю.
Кактус на дверях.
Кактус
 Степан Кузьмич, у вас не була Пелагея Осипівна?
Крамарюк
 Яка?
Кактус
 Ваша... Наша... Ставська! Вона Емілію грає, а зуби пропали... 
Іван
Що?
Кактус
 Послідня сцена спочивальні готова, а Емілія без зубів.
Іван
 Які зуби? При чому тут зуби?
Кактус
 У Пелагеї Осипівни були свої, хоч і цілі, та жовті зуби, а вона всі свої повиривала і вставила свіжі, білі. В першій сцені вийняла зуби – десну давили – і вийшла, а хтось взяв зуби.
Усай (вбігає, до Кактуса). Зуби, зуби! Де зуби?
Кактус
 Не знаю.
Усай
 Жалування одбираєш число в число, а не знаєш, де зуби? Шукай!
Кактус вибігає.
Стьопо, у тебе всі зуби вставні, певно, ти мав практику, п’яний не раз губив зуби; як ти думаєш, де можуть бути зуби Пелагеї Осипівни?
За сценою плаксивий голос: «Де мої зуби? Хто пожартував, верніть мені мої зуби!»
Крамарюк
 Стривайте! Я якось спав на пароході, зуби випали, і собачка Пелагеї Осипівни занесла під стіл. 
Усай
 Ідея! (Біжить і ще на дверях кричить). Шукайте зуби у Амішки, може, собачка взяла! (Пішов).
Іван
 Ну, милий, я з тобою ще побалакаю. Завтра перебирайся в другу уборну... 
Крамарюк
Чим же я винен? 
Іван
Я тебе знаю – ти сприяв. 
Кактус (в дверях). Іван Макарович, починаю.
Іван
 А зуби?
Кактус
 Єсть, єсть – Амішка гризла. 
Іван
Грай тепер трагедію! А-а-а! Весь настрій пропав! (Пішов).
Ява XI
Крамарюк, потім Райська.
Крамарюк
 Пропав і у мене настрій! Хвиля пішов вечерять, а я тут жди; він повечеря сам, а я лягай голодний спать – от де настояща трагедія.
Входе Райська.
Райська
 Іван Макарович на сцені, і я користуюсь, щоб побалакать з вами. (Починає плакать). Я нещасніша женщина!
Крамарюк
 Що робить, я нещасніший мужчина. Райська. Мужчина не може буть таким нещасним, як я.
Крамарюк
 Який я мужчина? Я тепер гірше жен-щини; я (зітхає) без пола!
Райська
 Не жартуйте, Степан Кузьмич, у мене серце болить... Ви близький чоловік до Івана Макаровича, розкажіть йому моє горе, бо я не смію і попросить, щоб заступився.
Крамарюк
 Що ж там сталося? Ви справді стривожені.
Райська (здержано хлипає). Уявіть собі: мій Альоша завів амури з вдовою, купчихою Козодоєвою...
Крамарюк
 Ах, шельма! Що ж вона, багата?
Райська
 Багата, падлюка, щоб її чорт узяв з її багатством!
Крамарюк
 Щасливий Альоша – вічний кусок хліба.
Райська
А я, а я? (Витира сльози. Спокійно). Хто такий Альошка? Безграмотний босяк, а я дочка полковника, і через його подлу красоту покинула свою сім’ю... (Плаче). Ах, скільки горя, мук я пережила, поки помирилась з батьком! Подумайте: босяк, разночинець – і дочка полковника!.. Нарешті батько поміг... Я вивчила Альошу грамоти, одягла, вивела на дорогу. Тепер він артист і кидає мене. (Ридає).
На дверях Кактус.
Кактус
 Тихо! Бога ради, тихо! Там трагедія, а ви тут кумедію ламаєте. (Зника).
Крамарюк
 Тихо, тихо, Павлино Павлівно! Там трагедія – Отелло убива Дездемону. Заспокойтесь.
Райська (хлипаючи). Я вже спокійна, я вже спокійна. (Витира очі). Попросіть Івана Макаровича, щоб він сказав пару слів Альоші, Альоша його шанує, він його послуха! подла твар, жирна Матрьошка, не могла собі знайти пожарного – давай їй актора!
Крамарюк
 А, принадно! Що не кажіть, а принадно! Альоша, знаєте, грає то королів, то вельмож, а пожарний... Що таке пожарний? Все життя таскається з кишкою. Порівняння не може буть... Ну, заспокойтесь! Я скажу Івану Макаровичу. Тільки треба, знаєте, вибрать підходящий настрій.
Райська (встає, бере за руку Крамарюка). Ви артист, ви благородний чоловік, у вас чула душа і серце, ви розумієте чужі страждання, як свої!..
Крамарюк
 О, розумію, розумію.
Райська
 Надіюся на ваше добре, благородне серце! (Виходе).
Ява XII
Крамарюк, а потім Кругляков.
Крамарюк
 Ах, шельма Альошка! Виудив такого карася: до смерті забезпечений чоловік!.. Трапляється людям щастя.
В дверях голова Круглякова.
А вам чого? Сюди заборонено ходить.
Кругляков
Кому?
Крамарюк
 Всім незнакомим, а вас я перший раз бачу.
Кругляков
 Так познакомимся: залізнодорожний чиновник Кругляков.
Крамарюк
 Дуже рад! Тілько я сьогодні вечерять з вами не піду, мене вже закликано, а завтра з великою охотою.
Кругляков
 Вечерять? Я сам голодний лягаю спать – подла жінка все промотує на театр!.. Скажіть мені, будьте ласкаві, тут не буває щовечора з квітками женшина: маленька, чорненька, кругленька, гарненька?
Крамарюк
 Тут, милий, всякі бувають: і маленькі, і великі, і чорненькі, і біленькі, і гарненькі, і поганенькі, і кругленькі, і плесковаті. Кого ж ви шукаєте?
Кругляков
 Жінку! Розумієте, збожеволіла!
Крамарюк
 Так шукайте в домі божевільних.
Кругляков
 Я ж і шукаю її тут! Подумайте. Я мучусь на ночних занятіях, заробляю горбом, щоб сім’ю прогодувать, а вона, подла, кида дітей, і щовечора в театрі! Я сам люблю театр до смерті, ми з жінкою були перші артисти в залізнодорожнім театрі. Там познакомились, полюбились і женились... Але грать – одно, а платить гроші за театр – зовсім друге! Ну, нехай би пішла раз в тиждень, а то – щодня. Приходжу додому змучений працею, голодний, діти теж голодні пищать, як перепелята, а її нема! Де мама? В театрі! Браслет заклала, літню кохту і чорну спідницю однесла в ломбард і все квітки купує Барильченкові. Сьогодні не видержав, прийшов сюди, хочу гнать додому в потилицю і не знаю, як знайти; думав, в уборній у Барильченка – нема. Порайте, де її шукать.
Крамарюк
 Евріка! Одна пані часто сюди носить квітки, страшенно кричить на визовах і кидає на сцену свою шляпку.
Кругляков
 Вона! Вже дві шляпи побила і уранці хрипить, як з перепою.
Крамарюк
 Біжіть зараз до музикантського бар’єра, там маса учнів і пань, там, певно, і ваша жінка буде кричать.
Кругляков
 Спасибі. За раду колись вечерею почастую! Я її за уха виведу з театру. (Побіг).
Ледве чуть визови і аплодисменти.
Ява XIII
Крамарюк, Іван, потім Усай і актор.
Голос Івана
Доволі вже! Я більше не піду! Це подла інтрига!
Крамарюк
 Певно, завісу не в час спустили.
Входе Іван, кида парик. 
Іван
Ох! (Сіда).
Усай (вбігає). Ради бога! Прийом – велика річ! Іван. Не піду!
Входе портний.
Усай
 Іване Макаровичу, голубчику, вийдіть! Гам, крик, визови роблять ефект – і завтра збор.
Іван
 Мучишся, витягаєш нерви, а тут тобі навмисне портять сцену, убивають всю працю.
Усай
 Я її оштрафую.
Іван
 Ні, ви побоїтесь п’яного її чоловіка і не оштрафуєте.
Усай
 На цей раз, побий мене бог, оштрафую! І Дениса оштрафую за п’янство.
Кактус (на дверях). Іван Макарович, кличуть! (Зника).
Усай
 Чим же публіка винна! Слухайте, як кричать!.. Пожалійте дамські голоса! Може, яка з них співає в концертах або в театрі трезвості – зовсім порве голос.
Іван нервно встає і виходе.
Усай
 Ху, слава богу!
Крамарюк
 Що там сталось?
Усай
 Ет, відчепись! Газети не пропустять скандалу – послі й прочитаєш. (Виходе).
Крамарюк (до портного). Завісу дали пізно, чи рано, чи хто зірвав сцену?
Портний
В публіці був сміх, Іван Макарович лаяв Софію Іванівну, Денис Павлович п’яний заступався-за жінку; а в чім діло – не розібрав.
Крамарюк
 Тепер кому скрутиться, а Стьопі змелеться.
Входе Іван.
Іван
 Дияволи! Жінка сцену портить, а п’яний чоловік лізе на бійку! Бездари прокляті! (Сіда). Кактус (у дверях). Ще кличуть! Іван. Іди к чорту! Хіба не бачив: там почався домашній аектакль: якийсь чоловік тягне від бар’єра за ухо ту дам}, що квітки носить щодня. Женщина кричить не своїм голосом, одбивається; всі тепер зайнялись цим фарсом і аплодирують вже не мені, а домашнім акторам, які розважають публічність після трагедії... Не піду! Чого стоїш?
Кактус
 Я дам залізну завісу! (Зникає).
Іван (скида верхню одежу, сіда і розгриміровуєть-ся). Ну спектакль!
Крамарюк
 Великий артист напружує мозок, нерви, а бездари...
Іван (схоплюється). Ні, ти тільки уяви собі: після удушення Дездемони трагічний настрій опанував душами слухачів в театрі тихо, мов нема нікого... Постукала в двері Емілія..* Отелло читає монолог... Далі, далі... нарешті... «0, тяжкая страшная годино! Тепер, здається, мусило б настати затміння сонця і місяця і з страху розпастися вселенній...» – і в цей мент раптом Дездемона захарчала, як недорізане порося!
Крамарюк (хапа себе за волосся). Ах, ах, мороз по кожі!
Іван
 Ілюзія щезла, сміх – і все пропало! (Сіда, розгриміров деться). Не ждав, щоб Софія Іванівна, доволі порядолна актриса, викинула таке коліно; інтрига бездари, її чоловіка, який готов би мене в ложці води утопить!
За сценою: «Я не дозволю ображать мою жінку, вона першорядна актриса!»
Входе актор, його держить Усай і тягне назад.
Усай
 Іди, голубчику, додому.
Крамарюк (підбіга). Денис, Дсня, залиши!
Актор
Підгравайте йому, роби, як він хоче, а творить – не смій!.. Він – великий артист!.. Я сам не менший артист і пораяв Соні захрипіть. Удушена женщина харчить – це натурально!
Іван (хапає стул). Вон, п’яна морда!
Крамарюк (тягне за одну руку актора, Усай за другу до дверей). Доня, Доня! Постраждаєш, будеш каятись!
Актор
 Пустіть!
Усай
 Ходім, я дамаванса! Чуєш: аванса дам!
Актор
 Аванс? Спасибі! Ходім... Соня – першоряд на актриса, вона хотіла легше захарчать, ну... зірвався голос... ну... вийшов кікс!.. І більше нічого! (Дражнить). «Харчала, як недорізане порося!..»
Виводять.
Я тобі покажу «порося».
Іван
 О, прокляття на вас: п’яниці, бездари! При-смокчеться до театру, як п’явка, держать його ради жінки, і він нічого не робе, завидує і інтригує! Ах, вимучився! Доволі!.. Тікаю в строкові!
Входе Усай.
Усай
 Заспокойтесь, Іване Макаровичу! П’яний Донька – божевільний; він завтра попросить у вас прощенія.
Іван
 Вигнать їх з театру мітлою обох! Я не буду служить при таких умовах...
Усай
 Ах, боже мій! Ах, боже мій! І нащо ти мене зробив антрепренером і віддав у руки п’яницям, ослам, скотам, свиням! (Іде до дверей). Повішусь, єй, повішусь!
Вбіга Крамарюк. 
Крамарюк (до Івана). Графиня жде вас!
Іван (до нього). А Людмила з графом... У... У... У... (Мовчить; одривчасто). Я утомився... Нездужаю... скажи – не піду.
Усай (підбіга). Іван Макарович, не ображайте графиню. Вона щодня бере саму дорогу ложу!
Крамарюк
 Просять обоє. І граф тут.
Іван
 Покатався? Ха-ха-ха!.. Скажи: буду, тільки розгриміруюсь!
Усай
 І чудесно, і чудесно! Вечеря і хороше товариство вас заспокоять. Добраніч!. (Вийшов).
Крамарюк (тяжко зітхає). Ох, не знаю, чи повечеряю ж то я сьогодні.
Завіса
Дія третя
Розкішно убраний номер в отелі, кроваті нема.
Ява І
Іван, Крамарюк і Ваніна.
Ваніна в ранішнім пеньюарі, п’ють чай. На столі масло, молоко, сир, ветчина. Іван ходе по хаті, куре, кида одну цигарку, зараз запалює другу.
Ваніна
 Стьопочка! Іж ветчину, чудова!
Крамарюк (що раніше намазав хліб маслом, кладе на нього ветчину і їсть з великим смаком). Я їм, я їм. (Запихається). Я без церемоній!
Мовчать. Крамарюк їсть і запива. Іван ходе. Ваніна слідкує за його рухами. Іван підходе до дверей і надавлює пуговицю – чуть електричний дзвінок.
Ваніна
 Ваня, чай прохолоне.
Мовчать; по паузі входить номерний.
Номерний
Дзвонили? 
Іван
Після обіду одну кровать із того номера перенесіть сюди і поставте тут, чуєте? 
Номерний
Чую.
 Іван
 Більше нічого.
Номерний вийшов.
Ваніна
 Ха-ха-ха! Божевільний, єй-богу, божевільний. (До Крамарюка). Розумієте? Я каталась з графом: знамениті коні, ефектні сани... граф просить... як же не покататься?
Іван
 Удвох в час спектакля... уночі...
Ваніна
 Чуєш, Стьопо, він сердиться!..
Крамарюк (розжувавши і ковтнувши). Ай-ай-ай! Іван Макарович! Ви гніваєтесь на Людочку, на ангела?
Іван
 Слухай ти, стара лисиця!
Крамарюк
 Я – лисиця?! Де моя шапка! Ай-ай-ай! Я – лисиця! Я, шо в огонь і в воду за вас, за Людмилу Павлівну!.. Не ждав. Де моя шапка? (Шука). Бог з вами, Іван Макарович, бог з вами!
Ваніна
 Стьопа! Що ти за чудак? Іван на мене сердиться, а на тобі злість зриває; сідай.
Крамарюк
 Для вас я сяду. (Сіда). Для вас. (По паузі). Я черв’як і прийму всяку обиду ради вас, мій ангел.
Іван
 Старий ти дурень!
Крамарюк (встає). Іван Макарович! Ви жартуєте чи справді лічите мене дурнем? . Іван. Без жартів.
Крамарюк (бере шапку). В такім разі прощайте, я не можу витерпіть такої образи!
Іван
 Витерпиш! Ти привик, така твоя судьба.
Крамарюк (зітхає). Від судьби не втечеш. (Сіда).
Іван
 Де ти бачив, скажи мені, ангелів в розкішних пеньюарах, навмисне пошитих так, щоб вабить мужчин? Від кого ти чув, щоб ангел грав ролі кокеток?
Крамарюк
 Ха-ха-ха! Логіка, яка необорима логіка! А? От і раз у раз так! Іван Макарович одним словом мене поб’є! Простіть, Людмила Павлівна. (Цілує їй руку). Я, справді, за сорок літ служби ангелів на сцені не бачив і не чув, щоб ангел де-небудь грав ролі кокеток.
Ваніна (весело). Ах, Стьопа, Стьопа! Та ще ж позавчора, при тобі, Ваня сам звав мене ангелом.
Крамарюк
 Так!! Звав, єй-богу, звав – я сам чув! Іван Макарович, ви ж позавчора Людмилу Павлівну самі ангелом величали, а тепер збиваєте мене з пантелику!.. Ай-ай-ай!
Іван
 Виходить, і я такий же дурень, як і ти.
Крамарюк
 А! Ну, то я тепер не ображаюсь: рівність – річ велика!
Іван
 Ex ти, вітряк, старий чортяка!..
Крамарюк (сміється). Іван Макарович, у мене рогів нема; я десять літ як другий раз овдовів.
Іван
 Так були.
Крамарюк
 Так, були! Єй, були!
Ваніна сміється.
Я два рази був жонатий і обидва рази, замість лаврів, ходив увінчаний рогами... Я люблю правду і кожен раз жалію, що правду не страшно говорить тільки про себе.
Іван
 Слухай, не крутись же, як чорт перед утренею, а скажи правду: ти устроїв катання Людмили з графом?
Крамарюк дивиться то на Ваніну, то на Івана.
Ну?
Крамарюк (зітхає). Грішний чоловік – я! Люд-милочка якось говорила, що у графа блискучий виїзд, кращого в городі нема, і що приятно було б покататись... А я люблю робить приятність, ну і устроїв... Не криюсь, я правду люблю.
Ваніна
 Я говорила?! Стьопа! Ти говорив...
Крамарюк
 Я?.. А, так, так! Я говорив, що у графа приятні коні... то єсть не приятні, а хороші коні, а Людмила Павлівна...
Ваніна
 Стьопа! Я нічого не говорила, а через день після розмови з тобою граф покликав мене прокататись...
Крамарюк
 Свята правда! Тепер пригадав: Іван Макарович пішов з графинею вечерять, а ви з графом кататься.
Іван
 Неправда! Я пішов додому.
Крамарюк
 Так, так!.. То було другим разом, а тепер – я пішов додому...
Іван
 Не ти, а я пішов додому.
Крамарюк
 Ах, боже мій! Ви мене збили.
Іван
 Противно слухать.
Ваніна
 Мовчи, Стьопа!
Крамарюк
 Мовчу!
По паузі.
Іван
 Допивай чай і піди скажи Кактусу, що я на репетицію не прийду. (Мовчить). А може, і грать сьогодні не буду.
Ваніна
 Ваня!
Крамарюк
 Як-то можна – «грать не буду»? Я цього не скажу.
Іван
 Скажеш, не вдержиш язика за зубами! 
Крамарюк
 Геній, єй, геній! Як він знає чоловічу душу! Правда ваша, не видержу – скажу! Я нічого не можу утаїть, я люблю правду.
Іван
 І брехню.
Крамарюк
 І брехню... Іван Макарович, не збивайте мене: чуть-чуть не сказав, шо й брехню люблю. (Сміється нехотя). Ка-ка-ка! Я вмент! (Бере шапку).
Іван Макарович
Кактус живе далеко, ножки у мене старенькі... А?
Іван
 Грошей?
Крамарюк
 Яка догадливість! Бісмарк! По одному натяканню все зрозумів... Що я сказав? Людмила Павлівна, що я сказав? Одно слово, і не слово, а літеру «а»? І Іван Макарович догадався. Великий артист!
Іван
 А де ж аванс?
Крамарюк
 Вчора Луп не дав, а той, що взяв раньше, програв Ставському в стукалку.
 Іван
Скотина!
Крамарюк
 Правда! Я люблю правду.
Іван (дає гроші). На! Щоб ти мені тиждень не приставав за грішми!
Крамарюк (взявши). Боже мій, місяць не скажу ні слова. (Трясе на руці червінець). А шедрість, щедрість, щедрість яка! Кін... що Кін?.. Кін – цуценя в порівнянні з нашим Іваном Макаровичем.
Іван
 Ну, йди вже! Ти так тут начадив улесливістю, що у мене почина голова боліть.
Крамарюк
 Нерви, нерви!.. У геніїв благородні нерви! Я вмент!.. (Підбігає до Ваніної і, повернувшись до Івана). Іван Макарович, можна сказать Людмилі Павлівні «ангел»?
Іван
 Говори і йди к чорту.
Крамарюк
 От ви знову збиваєте мене: посилаєте до Кактуса, а говорите: «Иди к чорту»! Я не знаю, де чорт живе.
Іван
 Он у тій кімнаті.
Ваніна
 Ха-ха-ха! Разом з тобою?
Іван
 На горе!
Крамарюк
 Ай-ай-ай! До зобачення, мій ангел-хранитель! (Цілує руку Ваніної). Не можу надивитись на вас: ви... перл...
Іван (криком). Годі! Іди вже!
Крамарюк
 Летю! (Вибігає).
Ява ІІ
Іван і Ваніна, Мовчать.
Ваніна
 Ванюша!
Мовчать.
От дурень! (Підходе до нього). Заспокойся, мій сокіл ясний, я більше не буду!
Іван
 Тільки цей раз, а то вже не буду... Ха-ха-ха! І так сім раз на тиждень. Я кидаю трупу!
Ваніна
 Що? Серед сезону?..
Іван
 Платю неустойку й тікаю. Я не можу тут більше зоставатись; я почуваю себе погано... Моральний стан мій розбитий!
Ваніна
 І це все через те, шо я з графом каталась?
Іван
 Це тільки послідня капля; вона полилася через край і розбудила мою совість. Я давно стражду невимовно. Справді, яке я право маю ждать від тебе вірності, коли я сам зрадник перед своєю жінкою? Безуміє страсті відняло від мене розум, і я не міг себе спинить! Розум шептав одно, а кров перемагала все, і я купався в пороках: став лицеміром, обманював себе, всіх обманював і оскверняв чистую, як херувим, Марусечку мою і моїх дітей, пригортаючи їх до свого порочного лона, цілуючи устами, на яких зосталися сліди твоїх цілунків... А!.. Для кого я так мучу свою душу?.. Там мир, любов і чистота, а тут порочна страсть! Годі! Чад пройшов, я рву усе...
Ваніна
 Дурень, єй-богу, дурень! Нерви розходились, і він плете таку нісенітницю, що сором слухать. Мир, любов, чистота! Неначе справді вірить, шо його Маруся свята! А Хвиля? Невже ти думаєш, що цей нахал не користується ласками твоєї Марусечки?
Іван
 Мовчи, твар! Я задавлю тебе за одно ще слово зневаги до женшини, яких немає серед вас, яких вже мало є на світі, якими й світ тільки держиться, а без них йому пора давно вже, як Содому, завалитись.
Ваніна
 Ха-ха-ха! Єй-богу, мені здається, що ти граєш роль з якоїсь, ще невідомої мені, кисло-солодкої мелодрами.
Мовчать.
Іван (ходе по хаті. По паузі). Тікать треба в свій тихий приют, де жде мене щира голубка, моя благородна Марусечка. (Стає і ніби маріє). Я збився з шляху, я потеряв смак до чистого життя... А там я знайду рівновагу, спочивок і тиху радість; там я вилічу свою душу, розшатану, розбиту хвилями житейського моря!
Ваніна
 Там ти закиснеш, запліснявієш, заснеш, а щоденщина будньова погасить святий огонь творчості! Великий артист не сміє мирно спать в сімейному покої... Ти – вибранець, покликаний життям запалювать серця сонної публічності, а для цього артистові потрібні сильні, свіжі вражіння, які заставляють його почувать радість битія і дають йому могутню енергію!.. Ну, подивися ж в мої очі, що світяться коханням тільки до тебе одного!.. Ванюша! Ми любимось обоє, тут і гріха нема, за нас заступиться натура.
Іван (робить рух до неї). Людя! (Одступа). Ні! Не підходь. (Закрива лице руками). Не дивись на мене, я знаю яд твоїх очей – доволі вже отрути!
Ваніна бере його за руку і мов хоче приблизить до себе.
Пусти!.. Коли кохаєш, то, ради любові, посприяй вилічить мою хвору душу!..
Ваніна випускає його руку. Іван сіда. тяжко зітхає, схиливши голову на руки, обперті об коліна. Ваніна тихо підходе до столу, сіда, кладе лікті на стіл і обпирає на руки голову. Пауза.
Ваніна (по паузі підніма голову. Встає і тихо підходе до Івана. Велично). Я чую серцем, шо ти хочеш наново родиться! Натура твоя і твої благородні нерви почувають більше правду життя, ніж я, ніж всі ми! Жіночим серцем, повним кохання до тебе, я зараз це зрозуміла і у сто крат більше тебе полюбила чистим, високим, благородним коханням – друга! Склоняюся перед твоїм бажанням, воно тепер для мене святиня!.. (Сідає біля нього і запускає йому руку в волосся). Заспокойся, я тілько другом тобі буду. Як ніжна мати, я стану нянькою тобі, слугою, усім, усім... ти оживеш душею. 
Іван піднімає голову і дивиться на Ваніну.
Совість твоя знайде спокій... Я закую серце своє в ледяну кору і не дозволю йому битись до тебе коханням, яке ти зараз лічиш низьким! Ну, руку, друг!
Іван (бере її за руку і цілує пальці. Держить її Руку в своїй руці). Як ти посвітліла від таких чистих Думок! У тебе в очах сльози... О мої божественні зорі! (Притяга її до себе і цілує в очі). Як брат, утомлений нудьгою тяжкого життя, я рад спочить у твого лона... (Схиляється до неї на плече, обнявши талію).
Ваніна цілує його в руку і гладить по голові. Пауза.
Як приятно почувать, шо біля тебе і з тобою розцвітає нове, високе, святе бажання – стать кращим чоловіком! Людя! Я тебе образив – не гнівайся на мене!
Ваніна
 О моє безцінне, трошки капризне дитя! Ти був знервований, а через те, може, і сказав що гостре; але я все забула. (Стає проти нього і кладе йому обидві руки на плечі). Ти не спав, ти утомився, бо мучивсь і зігхав на цій канапці цілу ніч, і не хотів прийти до своєї Людочки. (Бере його за вуха). Ревнива шельма! Ходім спочинемо.
Іван
 Людочко, а ти не зрадила мені з графом?
Ваніна
 Тобі?! Та нехай мене бог накаже! Ти один властитель моєї крові і душі.
Дивляться один на другого, а потім одним рухом обнімаютьс і цілуються. Сильний стук у двері.
Ах! Двері не замкнені... (Тікає в другу кімнату). Іван. Досадно!
Стук.
Одчиняйте!
Ява III
Іван і Хвиля.
Хвиля (на дверях). Чую запах женщини! У мене, брат, нюх на цього звіра надзвичайний...
Іван
 Ха-ха-ха! Я, брат, по своєму амплуа пропитався запахом парфюмерії... Деякі з жінок виливають на себе перед спектаклем цілі шклянки! Ну, здоров, дружище!
Цілуються.
Сідай! Куди ти дівся вчора, я не міг з тобою і побалакать.
Хвиля
 За кулісами, як на ярмарку, народу, так я вже і не заходив, щоб не заважать. Я тут був раніш два рази; та одно – що не знав, де ти, а друге – діл багато мав...
Іван
 Спасибі, що зайшов; в театрі, справді, ніколи і балакать: то зайнятий, то чужі люди... Що ж там моя Марусечка поробляє? Здорова? Я недавно їй писав, а одповіді не маю.
Хвиля
 Здорова, цвіте, шиє, з дітьми возиться, а перед твоїм портретом молиться.
Іван
 Свята женщина! Правда, Платоне, таких нема на світі?
Хвиля
 Мало.
Іван
 Нема, нема!
Хвиля
 Правду сказать, я таких затворниць не знаю. Що видумала: поставила на дверях божевільного свого Махметку, а той і мене навіть не пускає. Я був всього разів три-чотири, бо приймає тілько в празник, коли у неї цілий день гостює її приятелька, довгов’яза міс Крокет.
Іван
 Ха-ха-ха! Де ж ти став?
Хвиля
 У приятеля. Діла багато. Забіг ангажувать тебе, на обід, щоб хто раніш не взяв; ти ж, певно, нарозхват? Так в три, Гранд-отель, згода?
Іван
 Добре.
Хвиля
 А лікар мій, Людмила, де? Хотів би бачитись і її закликать пообідать вкупі. Приятна баба! Смілива, весела, красива – бой-жінка! Жанр, знаєш, сучасний, нервнокипучий, модерн, що тепер в моді.
Ваніна (за дверима). Спасибі за комплімент! Тілько я вас боюся!
Хвиля
 Розумію, розумію, так, як і той раз?
Ваніна
 Ха-ха-ха!
Хвиля
Покажіть ваше чарівне личко!
Ваніна (одчиняє двері, показує голову). Доволі з вас! (Зачиняє сміючись).
Іван
 Як же це так, Людмила Павлівна, я і не знав, що ви можете двері в мою кімнату замикать і одмикать своїм ключем.
Чуть сміх Ваніної.
От нахалка!
Хвиля
 Людмила Павлівна, будемо сьогодні обідать в Гранд-отелі?
Ваніна
 А хто там буде? Хвиля. Я, ваш кумир і ви.
Ваніна
 Дуже рада.
Іван (тихо). Я не піду, коли вона буде... Я терпіть не можу жіночої кумпанії, особливо Ваніної; я її не переносю.
Хвиля
 Іван! Не лицемір перед другом. Я ще в ті рази мого приїзду чув... Не будь страусом! Всі, брат, знають, а ти граєш роль прекрасного Йосипа. Залиши!
Іван
 Що ти, бог з тобою! Подлі пльотки і перекази – та більше нічого!.. Слухай, ти Марусі, гляди, не ляпни; я тебе знаю, у тебе язик слизький, а женщини, знаєш... Та ще такі пуританки, як моя Маруся... біда! Будь друг, не говори ні з ким того, чого й сам не знаєш певно. Брехні точить тобі не пристало.
Хвиля
 І як тобі не сором! Я ніколи не думав, що ти разом і кіт, і заєць! Ха-ха-ха! Коли боїшся – не шкодь, а коли шкодиш – не бійся!
Іван
 Я нічого не боюся, бо ніколи не шкодю.
Хвиля
 Ну, і край! Не варт про це балакать... Так я заверну. Прощай, до трьох!
Ява IV
Ті ж і Крамарюк.
Іван
 Старий грішник Стьопа! Театральна шкапа, суб’єкт цікавий в часи розваги.
Хвиля
 Я вчора познакомився!
Крамарюк (важно). Старий заслужений артист Крамарюк, а зовсім не шкапа! Іван Макарович у нас великий артист, геній, а ображать старого артиста не слід.
Іван
 Ну, признайся, Стьопо, що ти шкапа, то підеш сьогодні зо мною обідать в Гранд-отель.
Крамарюк
 Обідать чи не обідать – байдуже... а коли порівнять мене і вас, то, звичайно, я – шкапа!
Іван
 І випить майстер. Тобі дасть десять очків уперед.
Крамарюк
 Даремна річ! Я, Іван Макарович, не п’ю...
Іван
 Зарік дав?
Крамарюк
 Ні. (Зітхає). Нема за що.
Хвиля
 А! (Сміється).
Ваніна (з другої кімнати). Слухайте, оригінальний мужчина! Кличте обідать і Стьопу.
Крамарюк (хапливо. Бере Хвилю за руку). Спасибі, спасибі! Буду, хліба-солі не цураюсь.
Хвиля
 Будьте ж готові! До побачення! (Вийшов).
Ява V
Іван, Крамарюк і Ваніна.
Крамарюк
 Ну й переполоху ж я там наробив. Іван. Де, якого переполоху?
Крамарюк
 Кактус побіг сповістить Лупа, що ви не будете сьогодні грать. 
Іван
Дурень.
 Крамарюк
Кактус?
Входе Ваніна.
Іван
 І Кактус, і ти! І ти теж розумна! Якого чорта, як був Хвиля, ти обізвалась з-за дверей, потім відчинила двері?
Ваніна
 Ну от, ну от! Що за питання! Я – твоя сестра, друг, мати... поводжусь просто, натурально і нікого не боюсь.
Іван
 Стьопа! А ти як думаєш, хто вона? Крамарюк. Артистка Людмила Павлівна Ваніна. Іван. А для мене?
Крамарюк (поглядає то на Івана, то на Ваніну). Людочка.
Іван
 Кажи ясніше.
Крамарюк
 Боюсь, що не попаду так сказать, як ви хочете. (Ласкаво, тоненьким голосом). Людмила Павлівна, хто ви?
Ваніна заливається сміхом. 
Іван
Тобі як здається, тобі?.
Крамарюк
 Як здається?.. Ви питаєте, як здається мені? А, зрозумів... Мені здається... так, як вам!
Іван
 Стьопа! Скажи ж правду, свою правду! Ти ж любиш правду?
Крамарюк
 Ка-ка-ка! Люблю, тільки боюся говорить.
Ваніна
 Говори, Стьопо! Чого боїшся? Тут нічого поганого нема.
Крамарюк (цілує їй руку. Іванові, ніжно). Фавориточка!
Іван
 Ну от! Так здається Стьопі, Хвилі і всім.
Ваніна
 А мені приятно буть твоєю... 
Іван
Не афішируйся! 
Ваніна
Сестрою!..
Іван
 Чуєш, Стьопа?
Крамарюк
 Я завжди всім говорю, що Людочка як сестра ваша.
Іван
 Іди ж одягайся, щоб не задержать.
Ваніна
 Я зараз. Не сердься ж, братіку, на мене! (Вийшла).
Іван
 Чув? А подлі люди не розуміють благородних відносин між женщиною і мужчиною...
Крамарюк
 Падлюки! Благородні відносини вимазують в багно. Тварі!
Іван
 А ти, друг, повинен, де тілько трапиться, обмивать багно.
Крамарюк
 Я божусь, присягаю, плачу, доказуючи, що Людочка вам як сестра, що відносини чисті, – сміються!..
Вбігає Усай.
Ява VI
Ті ж і Усай.
Усай
 О господи, о господи! Ху, ху, ху! І нащо ти мене покарав, за які гріхи прародительські ти мене зробив антрепренером? Краще буть волом, конем, собакою, ослом, ніж антрепренером! Зборів нема – жалування плати, а тілько хороший збор – самий кращий актор одказується грать, – вертай гроші! Стьопа, на тобі двадцять копійок. (Дає).
Крамарюк бере.
Іди купи хорошу бичовку, ми тут з тобою повісимся!
Іван
 Що з вами, Луп Лупич?
Усай
 Та як же? Сказали зараз, що ви сьогодні не будете грать, а збор повний.
Іван
 Я пожартував, а осли зараз донесли.
Крамарюк
 Ка-ка-ка! Знаменита рифма.
Усай (дивиться на Крамарюка). Так це осли напутали? (Кланяється в ноги Іванові). Ви спасли життя моє! Стьопа, верни двадцять копійок.
Крамарюк (вертає). Слава богу, пообідаю в Гранд-отелі, а то мусив би за кумпанію повіситись.
Усай
 Другий раз ти сам повісишся з голоду! Осли безухі! Розтривожили мені нерви вкрай! Один осел, не розуміючи жарту, говоре другому ослові, другий біжить до третього!
Крамарюк
 Двох ослів я знаю, а хто ж третій осел, Луп Лупич?
Усай
 Лічи: перший осел ти! Крамарюк. Знаком. Усай. Другий осел Кактус!
Крамарюк
 Приятель. А третій? Кактус же побіг до вас...
Усай
 Не гостри язика, юродивий! Біг до мене і зустрів на дорозі третього осла, п’яницю, твого приятеля, газетного хронікера... І от вже літає по городу слух, що спектакля не буде. Ах, Іван Макарович! Який я мученик-! Подумайте: за театр плати Скаред-Бабицькій сто вісімдесят три рублі за вечір; топливо, авторські, афіші, розклейка, розноска, наряд, освітлення, трупа – триста, – і того чотириста вісімдесят три рублі треба мать в касі, щоб піднять завісу без убитку! Печі в театрі старі, дві завалились, в трьох перегоріли колосники. Скаред-Бабицька не хоче поправлять – сам поправив. Сімнадцять печей з’їдає в день п’ятнадцять рублів. Бігаю за пічниками, сам топлю, лазю в труби. В театрі тепло, як у вусі; а в газеті «Лисичий хвіст» пишуть: «Холодно, в партері дме по ногах», – бодай тобі живіт роздуло! Біжу в редакцію, бачу, що сердяться за те, що не у них афішу печатаю, але цього сказать соромляться, і от – претензія, що матері редакційного сторожа не дали місця в партері. Насилу уладнав, обіщав щодня ложу секретарю... Ху, ху! (Витира лице). Далі нова неприят-ність, забігаю в аптекарський склад, – у мене хронічний бронхіт, – п’ю емс. Знакомий аптекар питає: простудились в театрі? У вас, холодно; актор ваш з червоним носом – це ти, скотина! – брав емс і сказав, Що в театрі простудився. Розумієте? Стьопа від перепою хрипить і п’є емс, а звертає на простуду в театрі і в кумпанії з газетою розповсюджує слух, що в театрі холодно.
Крамарюк
 Я? Єй-єй, не говорив.
Усай
 Говорив, говорив! Він тебе знає – червоний ніс! Ну, у кого ще єсть такий червоний ніс, У кого?
Крамарюк
 Багато є. Я бачив у попечителя народної трезвості.
Усай
 Неправда! Ху, ху! Дай води! Ох, задавить мене театр, задавить! Кожний день неприятність... Вчора побились перед спектаклем Ткач і Драч, і вже в газеті надруковано. І що тут цікавого для громадського життя? Драч – ламповщик, Ткач – сторож! А пишуть: бились артисти... Чорт батька зна що пишуть!
Крамарюк
 Сприяють іскуству. Ка-ка-ка!
Усай
 Прошу главного закройщика газети «Лисичий хвіст»: напишіть розумну рецензію, моя вечеря! Сідайте, каже, і пишіть самі – я все надрукую... А чорт його знає, як писать, я не журналіст, і страшно: нароблю граматичних помилок – будуть сміятись...
Крамарюк
 І не пишіть, боже вас сохрани! Один мій знакомий купець, гласний думи, написав в газету статтю: ветеринара назвав «веретинар», а замість сигнал – написав «сингал». Так і надрукували: «веретинар», «сингал».
Іван (сміється). Хороша коректа!
Крамарюк
 Язичники городські підхопили і пішло: «Сингал Веретинарович!» Повірите, куди бувало не повернеться, скрізь чує: «Сингал Веретинарович!» Нарешті забули, як його справжнє ім’я; не видержав: мусив все продать і тікать з рідного города.
Усай (сміється). От ти на сцені шкапа, а брехачка з тебе добра.
Крамарюк
 Я б і на сцені себе показав, тільки нема у мене ні одної ролі по моєму амплуа, а я самого себе добре граю! Ка-ка-ка!
Усай
 І сміяться не умієш! Пора вже тобі на покой в один з чайних театрів.
Крамарюк
 Устройте, благодітель! Тепер у нашім городі чайних і тверезих театрів п’ятнадцять! Саме підходящі місця для одставних акторів.
Усай (сміється). Ну тебе! Ти мені надоїв, а я Івану Макаровичу надоїв з моїми скаргами; а влізьте в мою шкуру!
Іван
 Ха! Мені і в своїй шкурі тісно. У вас болить карман, а у мене душа. Нині у публічності понизився смак і виросла байдужість до старого літературного репертуару. Іде хороша, строга комедія – кажуть: «Скучно»; іде драма – кажуть: «У нас своя щоденна драма»! Давайте голих женщин, давайте веселого, веселого!.. Ха-ха-ха! Ніхто не хоче думать і страждать, нині всі хочуть весело жить, і закривають очі, і затуляють уха, щоб не бачить і не чуть стогону наболілої людської душі!.. А на цьому веселому грунті ростуть егоїзм, цинізм і байдужість до прекрасного, і виганяють і виженуть з людської душі справедливість і любов!
Крамарюк (витира очі). Геній! От би на театральнім з’їзді таку річ сказати!
Усай
 Ти ж нічого не зрозумів, а плачеш.
Крамарюк (б’є себе в груди). Тут, Луп Лупич, артист живе – хоч не розуміє, то почуває.
Усай
 А мені усе одно: грай що попало, аби збор! Помилуйте: чотириста вісімдесят три рублі вечорового розходу! До зобачення. (У дверях). Скалозуб! Гляди, не-напийся сьогодні! (Вийшов).
Ява VII
Іван і Крамарюк.
Крамарюк
 Кулак. 
Іван
Дурак!
Крамарюк
 І дурак! Я люблю правду!
Іван
 Ти, брат, дурень!
Крамарюк
 Я? Де моя шапка? (Іде до дверей, а коли Іван говоре, помалу вертається, кладе шапку і слуха).
Іван
 Такого чоловіка, як Усай, треба шанувать. Він розумом живе і через те всім нам платить жалування в строк. Це справжній антрепренер, а ти – «кулак»! Думаєш, що можна буть антрепренером і підставлять свою кишеню ілюзіям, і із-за ідеї чистого іскуства ходить по шпалах? Ти »ж, та і всі, не подаруєте йому мідного п’ятака! Давай! Артисти повинні самі чистоту іскуства поселить на сцені, а для цього треба збиратись в товариства! Ну, а скажи мені, що можна зробить з такими товаришами, як от ти?
Крамарюк
 Нічого! Ке-ке-ке! Господи, твоя воля! 1 де у чоловіка стільки розуму набралось? Геній! Слухаю і чую, що я справді дурень, і навіть це мене тепер не ображає. Я люблю правду!
Входе Хвиля, а за ним вслід Маруся під густою спущеною вуаллю. Іван зразу її не пізнає.
Ява VIII
Ті ж, Маруся, Хвиля і Ваніна.
Хвиля
 Ну, от і я! Людмила Павлівна готова? Прошу!
Ваніна (виходить)
Давно, тільки тут була нецікава розмова, і я ждала вас.
Маруся підніма вуаль.
Марія Данилівна!
Іван (що обернувся був до Крамарюка, раптом обернувся і, бачачи Марусю, остовпів, не може говорить і, мов перед призраком, закриває руками очі, а потім одкриває, зробивши ступінь назад). Ти? (Простягає руки вперед). Марусечко!
Маруся
 Я в поганій ролі шпіона... (Оглядає кімнату). По-сімейному: тут прийомна, там опочивальня. (Хитається).
Хвиля її піддержує і садовить на крісло. Ваніна тікає в другу кімнату.
Хвиля (вслід). Людмила Павлівна, тут сімейне діло, а ми ходім обідать. (Підходить до дверей).
Чуть, як Ваніна двері замикає на замок.
Ну, от! (Стоїть в кутку з Крамарюком, тихо розмовляє).
Іван (подавши воду Марусі). Марусечко! Чом же ти не написала?
Маруся (опанувавши над собою, встає). Приїхала навмисне невзначай!.. Тепер каюсь! О, краще осліпнуть і оглухнуть, ніж потерять віру в того, кого лічила найкращим між людьми!..
Іван (падає до ніг). Марусечко, прости!..
Маруся (стривожено). Я вас ні в чім не виную... Встаньте і вислухайте мене.
Іван встає і стоїть, похиливши голову.
Очевидно, ви не власні були над своєю душею і серцем, як я тепер не власна! Я не хочу примусу робить над вами ради довгу, який ви потоптали ногами, не робіть же примусу і ви надо мною; не вимагайте прощенія від мене: я на компроміси не піду!
Іван
 Марусечко, Марусечко! Не розбивай мого життя!
Маруся
 Моє розбито вже навіки!.. Ах, безумна я, божевільна женщина!..
Іван
 О-о-о! (Пада на канапу).
Маруся
 Для чого я послухала лукавого бездушного егоїста!.. Я не повинна була знать ваших низьких таємних діл і довго не хотіла піднімать завісу, яка ховала від мене ваші пороки.
Іван (ламає руки). Прости!
Маруся
 І от зробила нерозумно: забруднила себе шпіонством; тепер я знаю все і наказана за це знання жорстоко: віра моя, мін спокій і щастя сім’ї розбились впрах!
Іван
Не розбились! Ти, ти, тільки ти одна пануєш над моїм серцем і душею! А те, що було, єсть подлість – призйаю; але це хвилевий настрій, безуміє крові, хміль випадкової страсті, все це пройде, як неприятний сон, розвіється, як туман, – клянусь!..
Маруся
 Ні, ні, ні! Ви знали давно мої погляди, ви знали, що я компромісів не признаю! (Плаче).
Крамарюк
 Ви – свята женщина! (Стає на коліна). Простіть! Генії і живуть, і грішать більше, ніж ми, нещасні черв’яки... (Остається до краю в одній позі, з плаксивою міною).
Маруся
 Махметка!
Входить Махметка.
(До Хвилі). Ви виграли .заклад! (До Махметки). Ну, вірний сторож, їдем! Прощайте, Іван Макарович! (Ридаючи). Край всьому!
Хвиля
 Куди, нещасна? Вашу руку!
Маруся
 Пріч, гадина! Я бачить вас не можу, я гидую взять руку ката!.. (Прудко йде, за нею Махметка).
Махметка стає на дверях, показує кулак і виходе.
Хвиля
 Божевільна пуританка під обороною скаженої собаки стала зовсім неприступна!.. Пропали всі надії!.. (Виходе).
Картина: Іван, взявши себе за волосся, одкинув голову назад, стоїть нерухомо; Крамарюк піднімається і обтрусює платком коліна штанин.
Завіса
Дія четверта
Ява І
Іван і Крамарюк.
На столі кілька бутилок порожніх і дві повних. Іван – розпатланий, п’януватий – курить, кидає одну цигарку, закурює другу, ходить по хаті і стає. Крамарюк допиває малими ковтками стакан.
Іван
 Хто б ждав того, що сталось? (Ходить). Зненацька, як грім з чистого неба, упала на мене пригода! Мов вихор могутнім подихом вітру зруйнував п’ятнадцятилітню мою будівлю – і зник!.. Я наче сплю! (Мовчить). Стьопа, ти твердо пам’ятаєш, що тут була Маруся?
Крамарюк
 Як вас бачу зараз, так і її бачив.
Іван
 І я бачив... була і зникла, як сон...
Крамарюк
 Скрізь об’їхав, ні в одній гостиниці не було і нема.
Іван
 І тільки п’ять хвилин пройшло, поки я опам’ятався і кинувсь навздогін.
Крамарюк
 Менше.
Іван
 Десять розсильних шукали – не найшли... Ні, це сон, привиддя!.. Мозок мій мов хто долотом довбає... Голова тріщить! (Пауза. Ходить). Стьопа, мені здається, що я божевільний і що ти – не ти.
Крамарюк
 Я, єй-богу, я!
Іван (довго дивиться). Так – ти; морда дурацька, нахальна і п’яна – ти!
Крамарюк
 Хороші приміти. Ка-ка-ка!
Іван (подумав). І Хвиля був з нею, з Марусею! Друг! Приїздив два рази, вивідав і підвів усе, як у ку-медії, падлюка, шпиг! І Маруся з ним заодно! (Безумно). Ха-ха-ха! О Стьопа, Стьопа. (Пада на диван і плаче. По хвилі піднімається). Людмила!
Крамарюк
 Нема. Вийшла кудись.
Іван
 Куди? Ху! Від совісті, як і від своєї тіні, не втечеш.
Крамарюк
 Не втечеш.
Іван
 І якого чорта я жив рядом з нею – номер з номером? Осліп!
Крамарюк
 Так, так – помраченіє.
Іван, (довго дивиться на нього, хитаючи головою). Ти!
Крамарюк
 Я.
 Іван
Наливай.
Крамарюк
 Іване Макаровичу, сьогодні спектакль. Іван. Уже скінчився. Крамарюк. Як?
Іван
 А-а-а! (Сміється нехотя). Ху-ху-ху! Як? Так. Все життя людське – спектакль: трагедія, кумедія, мелодрама, і фарс, і оперетка – разом все; і мій спектакль – фарс – скінчився!
Крамарюк
 Ваш? (Зітха). Скінчився! Строга женщина.
Іван
I як противно, як пусто на душі, коли побачиш кінець найкращому, що є в житті у чоловіка!.. А кінець е всьому, всьому...
Крамарюк
 Так, так! Всьому, всьому!
Іван
 Що ти мені підтакуєш? (Бішено). Спритчайся, скотино, моїм думкам, доказуй, що я винен, що помиляюсь, розбий впеньок все те, що я кажу!.. Не такай, дай щирості мені!.. (Мовчки ходе). Наливай!
Крамарюк (суворо). Не дам вина! Грать сьогодні треба.
Іван
 Я не буду грать! На чорта я ламатиму свою душу!’ Доволі, моя кумедія скінчилась...
Крамарюк
 Ніщо не починається і ніщо не кінчається... Так було, єсть і буде.
Іван
 Шут! Говори ясніше: я туману не люблю! (Сам наливає). Пий і говори свої думки... Ну, говори!.. Скотина ти, скотина, – все життя тілько такаєш! Побілів, зуби повипадали, і досі не чоловік, а... Чорт тебе знає, хто ти! (Надпива з стакана). Хто ти? Хто, питаю?
Крамарюк (зітхає). Шкапа.
Іван
 Брешеш, лицемір! Ти міг би мені опитну правду сказать, оберегти* від пороків, а ти благословляєш всіх на безпутство! Вон!
Крамарюк встає.
Крамарюк (бере шапку). Де моя шапка?
Іван (бере у нього шапку). Сиди! (Цілує його). Прости! Ти не винен: і тебе, і мене скалічило життя! Пий, Стьопа! (Витира сльози).
Далі, впротяг монолога Крамарюка, Іван сідає, встає, ходе, куре цигарку за цигаркою, п’є.
Крамарюк
 Ти правди хочеш, правди? Іван. Правди, блазень.
Крамарюк
 Ну – на! Я шкапа, у мене все криве, все гниле, мені не можна вірить ні одного слова, я – твар! (Випиває). Думаєш, легко сказать на себе таке слово, легко? (Б’є себе в груди, через сльози). І у мене була душа, і я любив правду, пробував говорить і говорив правду (стає в позицію) прахвостам, які мотають і промотують з веселими жінками батьківщину, які для хвастовства запалюють сторубльовкою цигарку, а бідному і гривни не дадуть; я говорив правду розпутним мужам і жінкам, які святість мудрих заповітів лічать умовними, аби догодить своїм хотінням... І що ж? Вони сміялись надо мною, цурались, не любили. Скучний чоловік, мораліст глупий, і, покиваху на мя головами, одвертались, і не хотіли кумпанії водить зо мною!.. Я черв’як, бездара, театральна шкапа, я не мав сили самостійно іти на боротьбу, а їсти хочу так само, як і таланти!.. Ну... і став я всім годить, щоб буть люб’язним, приятним чоловіком і напхать своє черево! І побачив я, що це добре, і привик, і блазнем став, і низькість так до мене приросла, як голова до шиї. Я не почуваю вже сорому, у мене нема честі, і всі раді мать такого компаньйона – з ним легше жить, він потура всьому... От ти великий артист, а я блазень, шут; яка я тобі кум-панія? Одначе ти, як і всі, любиш мою кумпанію!.. Через що? Через то, що й ти падлець такий же, як усі!
Іван
 Браво, паяц! Далі, далі! Ну ж, блазень, бичуй пороки короля, він у нещасті, не бійся, лий на його голову помиї!
Крамарюк
 Тобі треба мати при собі блазня, над яким ти будеш сміятись, кепкувать, плювать йому у морду, а він – лизатиме у тебе руки! Ти і такі, як ти, сильні таланти в літературі і на сцені взагалі – єсть божі вибранці! Ви повинні правдою жить і правду говорить усім; а ви боїтесь правди, шукаєте лицемірної приязні від усякої тлі і усім неправдам потураєте, топчете мораль під ноги, у вас бракує мудрості! Ви правду говорите тільки з сцени, – і то чужу правду, – і хорошими словами ловите душу слухача, щоб славу тим собі здобуть, а самі не почуваєте і на макове зерно того, що солодко так ллється з вашого божественного горла! Ви проповідуєте любов, справедливість, всепрощеніє, а самі – розкрашені гроби, в яких повно нечисті усякої... А? Чув? Я, брат, був колись першим оратором між дурнями!..
Іван
 Далі, далі! Крутись, паяц, пускай заучені ядовиті слова, дай уволю наслухатись п’яної твоєї правди! Далі!
Крамарюк
 Ага – п’яної! Вже нудить від правди, і ти її п’яною звеш. Слухай: ти забув своє розбите корито і через те не думаєш над тим, що робиш!.. Аби тобі було приятно! Ти заробляєш стільки, що можеш їздить вкупі з жінкою і дітьми, але тоді треба моральну уздечку надіть на свої примхи; і ти кидаєш жінку на шість місяців, а сам тут догоджаєш своїй крові!.. Дурак!
Іван
 І падлюка!
Крамарюк
 От бач! Фортуна вдарила тебе по голові – ти очмарів і помнякшав, бо побачив, що і для великого артиста, і для блазня один кінець, коли вони нехтують справедливість і догоджають своєму «я»! От і вся моя правда! Коли хотів ти її знать – так знай!
Іван
 Браво, браво! Молодець, Стьопа! Справжній королевський шут із класичної трагедії! Ах ти, каналія! Та ти порядний актор, тебе не оцінили. А я ціню. Я люблю благородні слова і говорить, і слухать, хоч би вони вилітали з гадючого горла, і от зараз лишній раз упевняюсь, що хороші слова частіше всього говорять послідні падлюки. (Підходе до нього і дивиться довгенько). Шут, ти без серця! Ти умієш лизать руки, лицемірить, обманювать і убитому судьбою “чоловікові говорить суворі слова, докорять його тим, що і без твоїх докорів вогнем пекло і пече його немощну душу; тобі захотілось вилить свою жовч, яка накипіла у тебе давно, і ти без жалю нанизав на своє жало тисячу, заучених давно тобою, чужих слів і колов мене у наболілу душу! А де ж твоя мудрість, старий пес? А? Милосердіє, прошеніє, любов, порада старої мудрої голови, якими б ти залив мою болючу рану і умастив єлеєм кротості страждущу душу? Нема? Вон, паяц!
Крамарюк
 Ка-ка-ка! Іван Макарович! І охота вам від шкапи ждать єлею? Колись у Нижнім я п’яному купцеві говорив такі ж рації, а він дав мені два рази по морді, і ми зосталися друзяки. А ви стаєте на прю зо мною і ждете поради... (Плаче). Що ж я можу вам пораять, коли я ніколи не міг собі нічого путнього пораять. (Ридає).
Іван
 Чого ти плачеш?
Крамарюк
 Я співчуваю вам всім серцем! Іван. Щиро?
Крамарюк
 Клянусь моєю смертію, а смерті я боюся більше, ніж гріха.
Іван
 Стьопо! В твоїх ядовитих словах було багато правди. Ти п’яний говорив те, що думаєш тверезий. Іди сюда!
Крамарюк підходе, Іван його цілує.
Віднині ти не шут, а друг! Один благородний друг жінку одняв; побачу, що зробить другий! Для першого разу скажи, друг, можу я п’яний показатися на сцені перед публічністю, котру я люблю за її любов до мене?
Крамарюк (думає). Не можеш, ти потеряв все – оберігай ім’я!
Іван
 Благородно. Іди і скажи це саме антрепренеру. Не бійся, я беру тебе під свою оборону.
Входе посильний.
Ява ІІ
Ті ж і посильний.
Посильний
Дозвольте знать: хто з вас буде Іван Макарович Барильченко? 
Іван
Я.
Посильний (подає лист). Пані прислала. 
Іван
К чорту!
Посильний
Я своє діло роблю. (Кладе лист на столі і виходить).
Іван (кида лист). К чорту.
Крамарюк (підніма і дивиться на адрес, читає). Від Марії Барильченко.
Іван
 Що? (Вихоплює лист). Почерк Марусі. (Хапливо розриває лист). Боже, вона ще тут, вона пише. (Читає). «Іван Макарович! Коли ви получите цей лист, я буду в путі. Я знаю, що ви покинете усе і поїдете додому, щоб бачити мене. Даремно! У нас тепер нема свого дому. Дача – моя, вона для забезпечення дітей. З нею я зроблю, що схочу потім, а зараз беру дітей і виїду далеко, де б ні мене, ні вас ніхто не знав. Не шукайте мене! Я присвячую своє життя дітям і остаюсь вірною клятьбі, яку дала перед алтарем. Вам же раю, крім робочої дисципліни, яка помогла вам матеріально, виробить нравственну, і вона поможе вам зостатись духовно чистим чоловіком і колись поцілувать своїх дітей чистими устами. Дітям буду говорить, що ви емігрировали в Америку. Марія Барильченко». (Прочитавши, довго дивиться на Крамарюка, котрий витирає очі).
Крамарюк (плаче). Надзвичайна женщина. Я б і сам хотів виробить нравственну дисципліну, та не знаю як.
Іван
 Я знаю! Проти всякої отрути є ліки! Я тебе й себе вилічу... Тікать треба звідціля в натуральну життєву пристань, де стеля – небо, а діл – земля, де свіже повітря не надрива грудей, де нерви, кров і мозок урівноважені робочою дисципліною, де я колись у полі працював, де кріпкий сон обновляє сили, де спочивок від тяжкої праці дає райський спокій і тілу, і душі. Розумієш?
Крамарюк
 Нічого не розумію.
Іван
 Я’їду сьогодні додому і, коли Марусі там вже не застану, тоді на хутір до Карпа – і ти зо мною – спасать душу! їдем?
Крамарюк
 Що ж я там буду робить?
Іван
 Стерегти огород, пасіку, баштан, капусту поливать.
Крамарюк
 Скучно буде. А ресторанчик там є?
Іван
 А-а-а! Ха-ха-ха! Ресторанчик, музика, п’яна кумпанія безецників, женщини... Старий чорт! Треба очиститись від бруду, а то тебе Харон утопить в Стіксі, і не побачиш ти, як викидень, ні пекла, ані раю.
Крамарюк
 Трудно очиститься!.. Я увесь багно... Можна всього мене розмить на брудну воду, а вимить вже не можна! Мене вилічать тільки гробаки в могилі!..
Іван
 А мене?
Крамарюк
 І тебе!
Іван
 Брешеш, паяц! Я не увесь ще бруд, на мене ліг грим брудний; я його змию покутою, і очистюсь, і стану достойним достойної женщини! Сьогодні я не-мощний, я п’яний, і не можу віддати кров під владу мозку, а завтра я покличу на поміч всю енергію свою і поборю гріхи, а ні – так уб’ю себе: навіщо така ганчірка здалася? Щоб вийшов потім Стьопка-паяц! (Випива вино). Ну, марш до Усая з докладом!
Ява III
Входе Ваніна несміло, стає біля дверей і витирає сльози. Крамарюк бере шапку, підходе до Ваніної, цілує її в руку, піднімає вгору очі і руки, трясе руками і, хлипнувши, мов здержав плач, виходе.
Іван і Ваніна мовчать. Ваніна, не переміняючи позиції, плаче тихо.
Іван
 Гріх мій стоїть перед моїми очима і плаче... І я плачу... п’яний гріх плаче! Ха-ха-ха! Гарна кумедія, чудові нюанси... Людя! Ти – гріх мій.
Ваніна
 А ти – мій!
Іван
 Ти розбила мою сім’ю!
Ваніна
 А ти – мою душу і серце!
Іван
 Обоє розбиті! А хто ж винен?
Ваніна
 Не знаю.
Іван
 Ти. Риба йде на удочку через те, що на крючку принада. А хто принада? Ти! Хто риба? Я! Ти закинула удочку; твої очі, усмішка, молодість, краса, стан, ласкавий голос, улеслива любовна річ – принада! І я, як дурна рибка, на крючок попав! Ти піймала, а Хвиля і Маруся засмажать і з’їдять.
Ваніна (простяга до нього руки). Не дам нікому! Я тебе люблю, я з ума зійду без тебе.
Іван
 А я тебе ненавиджу!.. Я через тебе потеряв мій тихий рай, мій приют, мою безцінну Марусечку!
Ваніна
 Холодну егоїстку, шпіона, що умовну прописну мораль ставить вище кохання, в якім не властен чоловік спинити свою кров. Вона має право жінки, ти її любиш, ти її не кидаєш, чого ж ще їй? А я пожертвувала своїм іменем і честю, не маючи ніяких прав, і завтра, може, я зостануся одна, покинута тобою, опльована перед цілим товариством, – і все-таки люблю тебе! Невже ж твоє широке, чуле серце мене ні крихти не жаліє?
Іван (ласкаво). Дитя моє, мені жаль тебе!
Ваніна (підбіга і стає біля Івана навколішки). Жаль?
Іван
 Вип’єм, Людя, з горя!
Ваніна
 Я п’яна від горя, а ти – і від горя, і від вина. Буде з нас, більше не треба! Це легкодухість; тобі не личить буть таким; перенеси, як слід мужчині, свою пригоду! Маруся не втече від тебе! Повір! А я?..
Іван (встає, дивиться на неї, бере за підборіддя). І ти!
Ваніна
 Що, Ванюша? Іван. Не втечеш!
Ваніна
 Я прикована до тебе. (Схиляє голову йому на груди).
Іван ласкає і цілує її в голову,
А ти хочеш, щоб я зосталася твоєю?
Іван (дивиться на неї). Хочу, щоб и ти, і Маруся!.. У Марусі прекрасна душа, а ти нектар життя. (Обнімає її за стан, потім одводить од себе і одпихає). Пріч! Я обезумів від вина, а ти користуєшся моїм станом і знов п’яниш мене диханням страсті.
Ваніна (тихо, кротко, ніжно і соромливо). Ванюша... Я? Все я... А ти?
Іван
 А-а-а! І я, і я! Безуміє страсті, як і безуміє хмелю проходе, остається чад і біль в душі. Навіщо все? Навіщо ж блискуча, паляща кров, краса, коли у ній отрута для душі? Невже у цім життя? Ах, Людя! Гріх до гріха магнітом тягне необоримо, і я не можу до тебе доторкнутись, щоб не почуть огню по нервах, який палить мою кров, і я теряю мозок!.. Прости! Дай, киця, лапку!
Ваніна простягає йому обидві руки.
Ну, мир!
Вбігає Усай, за ним Крамарюк.
Ява IV
Ті ж, Усай і Крамарюк.
Усай (захекався). Іван Макарович! Іван Макарович! (Хапається за серце). Ах!.. Стьопа, дай води! Іван Макарович, що ви робите? (П’є воду).
Іван
 П’ю вино... Сідайте, вип’ємо!..
Усай
 Бога побійтесь! Два дні ледве ставало на вечорові розходи. Сьогодні збор – нема ні одного місця в театрі, все продано, а ви не хочете грать!
Іван
 Не можу, я розбитий на голову.
Усай
 Я потеряю тисячу чотириста рублів!..
Іван
 Я потеряв усе – я п’яний і грать не можу.
Усай
 Ви хочете мене пустить з торбами, оставить без шматка хліба мою сім’ю? (Кланяється йому в ноги). Пожалійте будущих дітей моїх! Ще зосталося півгодини до підняття завіси, в першім акті вас нема, можна задержать початок спектакля і антракт, ви будете мать дві години; уксус на голову, сода, нашатирний спирт – і хміль пройде.
Іван
 В другій годині ночі я їду додому.
Усай (пада на диван). Караул, граблять! Стьопо, дай води! Людмила Павлівна, рятуйте, Іван Макарович, не робіть мене банкротом! До поїзда шість годин; ви поспієте, скінчивши спектакль! (Підбіга до Ваніної). Скажіть своє слово, поможіть нещасному антрепренеру, інакше я виїжджаю разом з Іваном Макаровичем і жалування не платю.
Вбігає капельдинер.
Ява V
Ті ж і капельдинер.
Капельдинер
Луп Лупич! 
Усай
Що, пожар?
Капельдинер
Касир прислали сказать вам, що електричества нема й досі; публіка збирається; тре-бують гроші назад, пожалуйте в театр...
Усай
 Зарізали, ограбили! (До Ваніної). Станція п’яна. (До Крамарюка). Іван Макарович електричества не дає! (Б’є себе в груди). Спектакля нема! Віддавай гроші – і банкрот! (До капельдинера). І яка падлюча твар видумала ще на мою голову електричество? (До Ваніної). Інженер десь грає в винт! (До Крамарюка). Механік, самоучка, пішов чаю пить; кочегар – п’яний; перервався пас; проволока тріснула; електричество погасло, поправить нікому і ніхто не... одповіда за потерю! Ах, боже мій! Навіщо ти мене зробив електричеством? (Достає хутко гроші з гаманця). На двадцять копійок, забіжи по дорозі і купи вірьовку.
Капельдинер
Товсту чи тонку?
Вбігає другий капельдинер.
Усай
 Що, що? Контрамарочники касу б’ють, лопнула водопроводна труба, залива театр?.. Бабицька по контракту требує гроші за спектакль?.. Говори, ріж!
Капельдинер
Електричество дали, все благополучно, режисер прислали нагадать Івану Макаровичу, що вони сьогодні грають.
Усай
 Електричество єсть? Да благословить бог електричество! (До капельдинера). Початок спектакля задержать, нехай електричество грає три рази, оркестр на сцені притушіть, щоб даремно не горіло!
Капельдинер
Поняли!
Виходять.
Усай (до Івана). Спасайте! Повішусь, єй, повішусь! Хто ж вам жалування буде платить? (З сльозами). У музикантів діточок багато, остануться бідні без молочка; пожалійте невинні тварючки!
Іван
 А! Ха-ха-ха! Ради молочка для дітей музикантів буду грать п’яний.
Усай (робить земний поклон). Благодітель! (Хапа за руку, Іван не дає).
Іван
 Умова: десять день одпуску; я їду і Стьопу беру з собою.
Усай
 Согласен, согласен! Стьопа! Дожени капельдинера Вакулу, візьми у нього двадцять копійок. Поклич звощика, Іван Макарович, поспішайте!
Іван
 Я з Людею приїду сам. 
Крамарюк (до Усая). А вам ізвощика?
Усай
 Не треба, не треба – я бігом скоріше! Іван Макарович...
Крамарюк вийшов.
Іван (кричить). Буду, буду, буду!
Усай
 Я певен, я певен! (Тихо). Людочка, мила, привозьте його скоріше! Боржом, нарзан, соду і нашатирний спирт візьму у аптекаря за контрамарку! (Пішов).
Ява VI
Іван і Ваніна.
Іван
 В душі пекло... в печінці коти деруть... в мозку Черви злості і досади... на серці жаль пекучий... голова п’яна – іди забавляй публічність! Ха-ха-ха! (Б’є себе по лобі). Паяц, паяц!
Ваніна
 А після спектаклю я тебе вечерею частую на прощання, послідній раз; сам на сам з тобою погуляю!
Іван
 І вип’єш?
Ваніна
 А?.. Нарівні з тобою!
Іван
 Ну? Ніколи тебе в хмелю не бачив. Пікантна річ! Пікантна річ! Після спектаклю ти даєш спектакль для мене! (Бере її за бороду і цілує в уста). А потім я тебе уб’ю, прокляту чарівницю, щоб не доставалася нікому!
Ваніна
О, яка б я була щаслива умерти на твоїх грудях! Ваня! Давай повечеряєм, уп’ємось отрутою ласки і приймемо трутизну разом, щоб не прокидатися ніколи. Отрута у мене є!
Іван
 Послідній спектакль?
Ваніна
 І послідній день мук!
Іван
 Адськи ефектна сцена! Марусі телеграма: «Умираю!» Ефект! Ефект надзвичайний! Газетам тема, публічності розвага! Гвалт! Знаменитий артист з любовницею своєю отруїлись разом! Все сонне царство захвилюється. Драми вони не люблять, і всі прийдуть подивитись на гидку сцену самогубства... Ха-ха-ха! Фі! Як противно! Бр!.. Ні, в смерті красоти нема! Красота – життя! І я хочу жить, жить, по правді жить! Розумієш? По правді, а правди у мене самого нема... Дай же мені правди, правди, правди мені дай!
Ваніна
 На! (Цілує його палко). Моє кохання – правда!
Іван
 Кохання – правда? Ха! І там десь Хвиля з Марусею, може, правду знайшли в коханні!.. Ох, яка страшна думка пронеслась в голові! Він завладіє чистим тілом херувима, і це все – правда! О-о-о! Прокляття! (В позі Отелло). Я б краще хотів буть жабою і годуватись темничним смородом, ніж оддавати куточок в серці женщини другому! Ні, ні, ні! Тут правди нема! Нема, нема, і душа моя пережива невимовні муки, шукаючи її; а вона є!.. Є!.. Тілько не тут! Порай же мені, скажи мені, де правда?.
Ваніна
 Життя моє, радість моя, моє ти щастя! Ти – моя правда! Другої я не знаю!
Іван
 Ні, Людя! Чистота життя – правда, сім’я – правда, діти – правда, і я цю правду потеряв!.. П’ятнадцять літ я будував гніздо своє і сам розвалив його, а тепер крутюсь, як гад, я боюся правди – вона сувора! Ах, Людя!.. Правда там, де свята природа, де землю поливають кривавим потом праці, де я здобув колись робочу дисципліну і тепер чую в замученій душі ніжний, тихий голос матері; вона кличе мене до свого лона! Туди, туди лечу думками, там я здобуду дисципліну нравственну!
Ваніна
 Це мрії. Не обманюй себе: нікуди ти не поїдеш, повір мені, що...
Вбігає Крамарюк.
Ява VII
Ті ж і Крамарюк
Крамарюк
 Ради бога! Бога ради! Іван Макарович, Людочка! ідіть в театр! Спектакль задержали, партер стука, гальорка кричить, свистить, поліція требує починать; Луп біга, лається, б’ється об куліси головою, Кактус і портний поховались від нього на колосники, – прямо світопредставлення!
Іван
 А!.. Суєта! Ходім! (Бере шапку). Сьогодні, Стьопа, після спектаклю – їдемо!
Крамарюк (потираючи руки). Вечерять?
Іван
 На по-ку-ту!
Ваніна
 Ах, Ваня, не обманюй себе: нікуди ти не поїдеш!
Іван
 Ні, ні, ні! Я не обманюю себе! Егоїзм, суєтні бажання хмарою нависли, надо мною, оповили мене ласощами, як дитя сповивачем, отруїли мій мозок, я вчадів, віддався на волю житейського моря і потеряв свою волю, а дев’ятий вал, голублячи, ніс мене до скелі, щоб розбить!.. Тепер у мене чад пройшов, скеля ще далеко, я поборюсь усіма силами душі, випливу і в тихій ясній пристані обновлюсь душею!
Ваніна
 І твій кумир – театр – покинеш?
Іван (торжественно). Обмившись сам, і в храм скуства я чистоту внесу!
Завіса
