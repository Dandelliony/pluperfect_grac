184.	До Віри Коцюбинської
4	січня 1912 р.	22.ХІІ 911. Capri.
Пишу тобі, дорога Вірунечко, сьогодні кілька слів, щоб Ви там не турбувались мною. Позавтра напишу довшого листа. Я здоров. Жодних перемін нема, пишу потроху, коли не заважають (а се буває таки), щодня гуляю. Тут тепер доволі холодно, хоч морозів не було, а все ж на сонці можна і без пальта посидіти. Зате коли вітер подме з Неаполя, тоді хоч не показуйся в місто. У нас тихіше.
Чи ти дістаєш мої листи? Я од тебе, здається, не дістав одного великого й посилки з календарем. Певно, пропали. А може, ти вислала посилку недавно і ще не встигла дійти? Напиши. Я сьогодні фотографувався, коли будуть готові картки — пришлю. За три дні у Вас свято, а мене з Вами не буде. Хотів би я, правда, бути з Вами і в будень, та мушу терпіти. Може, замість мене дістанете солодку посилку на самі свята, коли десь на пошті або в таможні не захотять полакомиться. Напиши, як і коли дійшли посилки і чи цілі. Бажаю Вам веселих свят і всіх міцно цілую. Оксанці велике спасибі за лист. Чи задоволена вона з квіточок, що вкладаю в листи? Я хтів би вкласти цілий букет, та боюсь, щоб не замерз в дорозі. Не забудь поздоровити з святками од мене тьотю. Як мама? Чи поправилась? Поцілуй її од мене. Ще раз цілую. Не забувай, прошу, Муся.
Ура! Тільки що з пошти принесли посилку.
Усе ціле! Спасибі!
ХП
185. До Віри Коцюбинської
7	січня 1912 р.	25.ХІІ 911. Різдво.
П’ять днів нема од тебе листів, дорога Вірунечко, а я скучаю і тривожусь. Може б що й мав сьогодні, та пароход не пристав, бо на морі буря. Дме сильний, але теплий вітер, і море так шумить, що навіть крізь зачинені двері чутно у хату. Боюсь сьогодні гуляти, трохи застудився, знов кашляю і болять зуби. Звичайно, все це дурниця, і якби не вітер, не сидів би у хаті.
Дивно, що вдень я здоров, нічого не болить і рідко кашляю, а як тільки ляжу у ліжко, зараз починається кашель і зо 2 години сильно болять зуби. Потому все це минається, і я засипаю, тільки сплю мало. Не можу похвалитися, щоб мені добре працювалось. Якась голова в мене несвіжа, і все, що я написав, сильно не подобається мені, ще більше, ніж те, що писав вдома. Здається, що це останній раз так надовго розлучаюся з Вами. Не хочу більше, бо утрачаю настрій, а в роботі це найважніше. От пишу тепер оповідання, тема мені подобається, а пишеться дуже погано, неможливо просто, не маю навіть певності, чи надрукую.
Тема оповідання проста. В родині поліцейського надзирателя (околодки) завтра святкують іменини єдиного сина, гімназиста 1-го класу. Мати купила синові пароходик, а батько придумав повести сина завтра на місце, Де будуть вішати дівчину одну, щоб син побачив таке, чого другі діти не можуть бачити, щоб міг розказати потому про цю подію. На другий день рано вони (батько з сином) їдуть на місце кари, і коли син побачив, кинувся до дівчини, обняв їй коліна і почав кричати: не треба, не дам! і грозити катові. Звичайно, переполох, гімназиста забрали, і батько везе його додому, наляканий, щоб це не пошкодило йому по службі.
Просто, але тут би можна багато зробити, коли ж не йде.
А тут, на Капрі, все нові й нові люди, літератори міняються, як в калейдоскопі. Хтось приїде й од’їде, а мені тільки заважають. Вчора до мене звернулась редакція одного з нових великих журналів, що буде з нового року виходити в Петербурзі («Мысль»), з проханням дати їм щось до першої книжки. Я обіцяв дати переклад свого гуцульського оповідання, і так як не встигну вже послати
для перекладу Могилянському, то вони самі знайдуть перекладача з коректури, аби постигнути помістити в першій книжці. Воші теж прохали мене зорганізувати їм український одділ в журналі, бо вони хотять познайомити російського читача з українською літературою, культурним життям, історією і т. д. Я їм подав деякі адреси наших письменників і сам понаписую листи. Взагалі, дякуючи мені, тут виявляють великий інтерес до всього українського, все українське неначе в моді, чи надовго і щиро — не знаю.
Я вже тобі писав, що посилку твою нарешті дістав. Чи дістала мої посилки (2) і чи все ціле? Думаю, що вони так само будуть довго йти до Вас, як і твоя, себто тижнів зо 2. «Раду» дістаю, спасибі тобі, і не доплачую. Чи вийшла XII кн. «Вісника»? Пришли. Чи Юрко поїхав до Москви? Як там живеться Вам, чи всі здорові? Як мама і Лідя? Поцілуй всіх од мене, а також тьотю. Напиши знов більшого листа, я з такою цікавістю читаю твої листи. Не забувай мене. Цілую тебе міцно, Вірунечко. Знайомим кланяюсь. Що нового у Вас? Ще цілую.
Твій Муся.
186. До Леопольда Лукича-Будая
7 січня 1912 р,	25.ХІІ 911. Capri.
Любий пане добродію!
Дуже прохаю Вас можливо швидше вислати мені коректу мого оповідання «Тіні забутих предків» і то удвох примірниках. Коли вже вислали один примірник, то прошу зараз вислати другий, бо мені конче треба мати її у двох, а ще краще у 3-х примірниках. Був би дуже і дуже вдячний, коли б не одмовились зробити мені сю ласку. Адреса: Италия. Italia. Capri (presso Napoli), villa Serafina. M. Coziubinschi. З Новим роком, всього найкращого. Ваш М. Коцюбинський.
Уклін Павлові Пилиповичу.
174
187. До Оксани Коцюбинської
9 січня 1912 р.	27.ХІІ 911. Capri.
З Новим роком, дорога Оксаночко! Бажаю, щоб ти була здорова, весела, та щоб тобі добре велося в гімназії.
Так мені неприємно, що буду стрічати Новий рік не з Вами. В 12 годин під Новий рік я вип’ю за тебе, а ти згадай мене — так ми наче разом стрінемо його. Як будеш мені писати, пришли в конверті трохи снігу, бо я не бачив, а я тобі, як схочеш, пришлю трошки моря.
Цілую тебе міцно, дитино. Тато.
188.	До Леопольда Лукича-Будая
11 січня 1912 р.	29.ХІІ 911.
Capri (prêsso Napoli), villa S er afin a.
Любий добродію! Вашого листа і коректу, спасибі, дістав і разом з сим посилаю коректу назад.
Коректа, як самі знаєте, лиха, через те дуже прошу Вас звернути увагу, щоб друкарня зробила всі зазначені поправки, а потім, будьте ласкаві, самі сконтролюйте, чи все зроблено добре. Я прохав Вас вислати мені зараз ще 2 — 3 примірники] оповідання в коректі, але тепер прошу зробити се після того, як друкарня поправить коректу, бо так, як є, трудно читати. Дуже прошу не спізнитися з висилкою. Всього найкращого!
Ваш М. Коцюбинський.
190.	До Михайла Могилянського
14	січня 1912 р.	1.1 912. Capri
(villa Serafina).
З Новим роком, дорогий Михайле Михайловичу! Насамперед будьте здорові — од цього багато залежить — а тоді побажаю ще Вам багато такої праці, яка дала б Вам задоволення. Може б ми тоді частіше стрічались з Вами на спільнім шляху — в українській літературі.
Не читав Ваших нових оповідань, а чогось здається мені (і думаю, що не помиляюсь), що в них багато м’якого тону, української лірики, сонця. Бо все це Ви привезли до Петербурга з України — і там, на півночі, мусять голосніше бриніти голоси півдня. Нетерпляче чекаю, коли Ваші оповідання надруковані будуть, і я зможу їх прочитати. Ви знаєте, мені особливо приємно, що Ви вернулися до белетристики, не раз сам я зважувавсь докучати Вам, щоб Ви писали.
Я теж потрохи працюю — не похвалюсь, щоб дуже добре, все чогось нездужається, та й люди одіймають у мене багато часу. За місяць я встиг написати одно невелике оповідання, а друге кінчаю. Поки що — дуже незадоволений їми і не знаю навіть, чи надрукую. Хіба вдасться переробити. Досадно, що сонце так світить, а я сиджу за столом та серджусь, що погано виходить. Як тільки скінчу се оповідання, думаю зробити спробу написати щось про Капрі — се мають бути дрібнички, враження, картинки, сонце, море, природа і трошки людини, яка усе те любить. Тоді радикально зміню режим. Буду ходити й збирати собі матеріал, поки сонце світить, а працювати буду тільки увечері. Може се дасть кращий настрій і кращі результати.
176
А тут у нас безконечні літературні вечори. Бунін прочитав щось з 5 своїх оповідань (деякі дуже сильні), Горький теж читав два вечори, та ще молоді автори, яких тут немало. Словом — література за обідом і по обіді, за вечерею і по вечері розмови, суперечки, читання і знов читання. Воно цікаво — тільки мене втомлює трохи і одри-ває од стола, а я чим більше старіюсь, тим більше тягне мене до праці.
Читаю, що в Росії зима, а мені не віриться. Тут так тепло, зелено, гарно, весь острів цвіте, люди ходять без пальта і сьогодні хотіли навіть обідати на терасі, тільки через те не обідали, що мені зуби болять і я протестував. А можна б, морозу ще не було досі, навіть найменшого, а вдень так припікає, що я засмалююсь, коли виходжу на сонце. От би Вас сюди!
Напишіть мені часом. Сповістіть, межи іншим, коли буде надруковане у «Віснику» Ваше оповідання і чи переробили «Наречену»? Цілую Вас сердечно. Вп. пані Вашу вітаю з Новим роком.
Ваш М. Коцюбинський.
191.	До Віри Коцюбинської
15	січня 1912 р.	2.1 912. Capri.
Спасибі тобі, дорога Вірунечко, за добрі бажання на Новий рік. Дякую мамі, Ліді і діточкам. Мені так приємно було дістати Ваш лист якраз під Новий рік, та ще з ялинкою. Я повішав ялинку в столовій на лампі і запросив на свято всіх. Так і у нас була ялинка, правда, маленька, з одним золотим волоском, але чернігівська ялинка.
Стрічали ми Новий рік літературним читанням. Бунін читав нам нове оповідання, а потому, в 12-ій годині, ми пили шипуче вино, поздоровляли один одного, але було скучно і в’яло, не клеїлось щось, і розійшлися рано. Я мав ще ту приємність, що в мене боліли зуби. Але я їх вже полічив — і тепер легше, хоч сьогодні не виходив з дому, бо трохи морозило. На Новий рік мої «почитателі» прислали мені цвітучий вазон орхідей, з хорошим листам — і тепер той вазон стоїть у мене на столі. Збирався до
12 М. Коцюбинський, т, 7	177
П’ятницького і до Прахових з новорічним візитом, але замість того витягли мене в сінематограф, де дивився якусь скучну драму і вентилятор дув мені [в] рот. Скільки пригадую, щороку на Новий рік доводиться бувати в сінематографі. Хоч мені трохи і нездоровиться, але я працюю, висиджую свої години за столом — вже чи там добре, чи недобре виходить. Сими днями кінчаю друге оповідання і радикально міняю життя. Буду гуляти з самого рання, аж до обіду. А це не через те, що хочу лінуватися, а для роботи. Хочеться мені написати щось про Капрі, природу, сонце, море, людей і трошки про себе. От будуть всякі дрібниці, але, може, вони здадуться комусь. Думаю собі: хто його знає, чи попаду коли ще на Капрі, а тим часом грішно дивитись на цей чудесний острів і нічого не написати про нього. З готових оповідань одно даю до «Ради», а друге має піти у «Дзвін», збірник, який має вийти у Києві. Правда, я дуже мало зароблю на них, далеко менше, ніж у «Віснику», але що ж — коли обіцяв. Про Капрі готую для «Вісника».
Ти питаєш мене, чи поправився я. Не думаю. І їм добре, і сплю — а не поправляюсь чогось. Не знаю. Певно, трудно мені поправитись.
Ще ти хотіла знати, що тут цвіте. Отже: іриси, нарцизи, троянди, фіалки, кани, геліотроп, кручені паничі, скабіоза, вербена, мімоза, гвоздики, сальвія, барвінок і всякі інші. Трудно згадати. Чи дістали посилки і чи цілі? Бувайте здорові. Цілую тебе міцно, Вірунечко. Поцілуй всіх наших. Олек[сій] Максимович] дуже зрадів листу Оксанчиному. Ще цілую. Твій Му ся.
193. До Віри Коцюбинської
21 січня 1912 р.	8.1 912. Capri.
Дорога Вірунечко! Недавно послав я тобі більшого листа, а сьогодні пишу одкритку. Вчора дістав твою од 1-го, в якій пишеш, що нарешті дістала посилки. Ну і свинські порядки у нас. За фрукти ніде пошлини не беруть, а тут взяли так багато та й ще розкрали. Якби був знав, не посилав би, але мене запевнили, що за фрукти не платять. Я заплатив тільки за пересилку посилок. За твою посилку я доплатив 8 коп. Чого мої листи здаються тобі чудними? Може через те, що я часто дуже скучаю за домом, лаю себе, що поїхав. Єдина потіха — се Ваша фотографія, яку я щодня розглядаю. Хоч мені тут і добре, але я дуже сумую без родинного тепла. Все ж на чужині, по цілих днях сам, і може через погані нерви погано пишеться мені. Скінчив вже і друге оповідання. Тепер перероблюю перше, щоб послати до «Ради». Незадоволений я з своєї роботи, якось не виходить у мене. Але думаю знов писати нове, може таки щось удасться. У мене й дня нема без праці, сиджу за столом 7 — 8 годин, в тому тільки й розривка. Застудив собі зуби, часті флюси, які не дають спати. Доведеться йти до дантиста. Але все це пусте, аби добре писалось, аби час швидше збіг, щоб я нарешті всіх Вас побачив. Погода у нас нерівна, вітри часом, дощі, але тепло. Недавно був такий день, як у нас в іюлі, пішов гуляти і мусив скинути пальто та й то упрів. Щодня години 2 — 3 я гуляю в той час, що і вдома. Звик вже. Шлунок у мене добрий, не слабував ні разу. От тільки нерви, часами серце і груди болять. Чому ти ніколи не напишеш про себе? Чи твоя нога перестала боліти, чи дає себе знати? Пиши мені більше, я тільки й радості маю, що твої листи. Це навіть наші помітили. Цілую тебе і всіх міцно.
Муся.
195. До Євгена Чикаленка
22 січня 1912 р.	9.1 912.
Capri (presso Napoli), villa Serafina.
Дорогий Євгене Харламповичу!
Дуже я зрадів Вашому листу (з 3/1) і дякую за поздоровлення новорічні, які я дістав. Прошу переказати мою подяку підписаним на картці, бо, не знаючи адресів, не можу особисто подякувати кожному зокрема.
Націоналістичний кек-вок, очевидно, принесе нам чимало прикростів, але, з другого боку, ми дещо й виграємо. Я маю на думці такий факт. З січня у Петербурзі почне виходити великий російський місячник, який, межи іншим, поставив собі метою боротися з людожерним націоналізмом в такий спосіб, щоб підняти на своїх сторінках і освітити можливо краще національні змагання недержавних народностів, насамперед української. Редактори того журналу довго радились зо мною, і ми прийшли до того, що місячник буде давати як статті, що виясняють українське питання з принципіального боку, так і всякий інформаційний матеріал, який повинен знайомити російську публіку в кожній книжці з культурними здобутками нашого народу, а також з літературою (в перекладах) і з українською] штукою. Я подав редакції цілий список наших письменників і публіцистів, до яких вона має звернутися у сій справі. [...]
Разом з сим листом посилаю Вам рекомендованою бандероллю своє оповідання «Лист». Якщо знайдете його можливим, то надрукуйте в «Раді».
Хотів би я мати коректу, але може се незручно зробити, бо далеко посилати. Тоді прохав би звернути увагу того, хто буде вести коректу, щоб вона зроблена була докладно, без перемін (щодо змісту), як в рукописі.
Ще одно прохання, коли оповідання буде приняте Вами: попрохайте зробити для мене кілька відбиток і прислати сюди, на Капрі.
В картці з новорічними бажаннями (чи дістали?) прохав я висилати «Раду» мені на Капрі. Скучно без української] газети.
Користуюсь, що тут у нас тепло, що можу дихати, — і працюю потрохи. Закінчив ще одно оповідання (трохи
більше) і збираюся писати третє. Незадоволений з того, що написав, але попробую переробити.
Хоч те, що Вам посилаю, й дрібничка і мені совісно Вас турбувати, але я так високо ціню Ваш смак, що мені дуже цікаво було б знати, як Ви віднеслися до тої дрібнички. А може її й зовсім не варто друкувати?
Сподіваюся одповіді.
Од щирого серця цілую Вас.
М. Коцюбинський.
Вп. Юлії Миколаївні сердечний привіт і подяка за пам’ять.
196. До Володимира Гнатюка
24	січня 1912 р.	11/24.1 912.
Capri (presso Napoli), villa Serafina.
Дорогий Володимире Михайловичу!
Якось так біжить мені час, що я його не помічаю. Здається, недавно бачився з Вами, недавно писав, а тим часом коли пригадаєш, таки довгенько. З одного боку, се добре, бо я таки скучаю за домом, а з другого — й не дуже, бо робота йде мляво. Крадуть мій час люди, спільні обіди, вечері, літературні читання, які одбуваються часто. Минає вечір, другий і третій, лягаєш пізно, встаєш нерано, а ще треба ж і прогулятись, бо без гуляння я б згинув. От на роботу і листування лишається небагато. Проте не гадайте, що я лінуюсь. Ніколи я не хотів стільки зробити, як власне тепер, а що працюю завжди поволі і дуже поволі, то за IV2 місяці встиг написати два невеликих оповідання. Одно з них (менше) послав до «Ради», а друге, переробивши, пошлю до «Дзвона». [...] Тепер хочу щось написати про Капрі. Мусить у тому бути трохи сонця, моря, людей та й мене. Не знаю ще, чи вийде що з того, але вже зробив початок. Врешті не те мене тривожить, що я так мало написав, а те, що написане не вдовольняє мене, що треба б краще обробляти й виконувати речі, бо важна не кількість, а якість. Багато заважає мені і те, що я слабую. Звичайно, я можу хоч дихати тут, бо нема холодів, а проте все чогось
№
слабую, серце погано працює та й застудив зуба. Часом попадаю у такий пригнічений настрій, що й світ немилий.
Тут у нас буває часом багато людей (по щирості, забагато для мене), переважно письменників. Цікаво, що певна група російських літераторів засновує в Петербурзі великий місячник, в якому, межи іншим, буде провадити боротьбу з реакційним націоналізмом в той спосіб, що хоче підняти питання (і найширше освітити його) про націоналізм1 недержавних народностей, насамперед української. Практично будуть містити в кожній книжці інформаційні статті про здобутки нашої культури, а також статті принципіального характеру та переклади наших письменників. Чому б Вам не написати, наприклад, про діяльність Наукового] товариства], виложивши коротко історію його, або про те, що зроблено в сфері етнографії? Се був би дуже корисний матеріал, редакція охоче його помістила б, та й Ви дещо заробили б. А написати Вам нетрудно, все добре знайоме, про яке Ви не раз вже писали. Справді, напишіть і пришліть на мої руки, а я вже передам, куди слід, бо редактори того місячника просили мене дуже допомогти їм зорганізувати український одділ. А може, ще яку цікаву й потрібну тему виберете собі. Статті мають бути невеликі, так коло аркуша або й менше.
Картку Вашу й прохання передав д. Танчаківському, а чи він написав до Вас довгого листа — не знаю. Він чогось кисне, часто слабує, але тепер нічого, хвалився сьогодні, що йому добре.
Погода у нас добра, бувають вітри, часом, але рідко, дощі, найбільше ж сонця і тепла. Острів цвіте і зеленіє. Морозу ще не було та й, певно, вже не буде. Напишіть, як Ви себе почуваєте. Певно, краще, бо є чутка, що у Вас морози, сухо. Не рахуйтеся листами й пишіть. Мій привіт вп. пані Олені і дітям. Знайомим кланяюсь, а Вас цілую.
М. Коцюбинський.
Комедія Невестюка подобалась мені. Є живість, він міг би писати, але ба... надії мало. Дуже Вас прошу,
1 В цьому випадку йдеться про національно-культурні питання. — Ред.
пришліть мені (коли можна — скоріше) таку етнографічну програму (здається, переклад з англійської мови), яку я переглядав у Вас в Криворівні. Вона в жовтій обгортці. Там зведені і пояснені вірування всяких народів. Кошти поверну.
197. До Віри Коцюбинської
25 січня 1912 р.	12.1 912. Capri.
Тільки що дістав од тебе, дорога Вірунечко, одкритку і «Раду» (№№ 2, 3, 4). Спасибі тобі. Буду одповідати тобі на всі питання, щоб чого потому не забути: оповідання моє (друге), здається, зовсім цензурне. Воно вилежується тепер, а я тим часом пишу потрохи свої враження з Капрі. Се така робота, що її можна писати і з початку, і з кінця, і з середини, бо буде ряд маленьких оповідань-картинок. Думаю рівночасно розпочати і друге оповідання, думаю, що зможу писати дві речі разом. Ще теми не маю, але постараюсь знайти. Мене тепер втомлюють менше, бо я кілька раз заявив, що приїхав сюди не для забави, а для роботи. Через те мене і лишили в спокої, і я більше буваю на самоті. У нас весь час тепло (бачив яблуню у цвіту!), але часом не доводиться гуляти, бо боюсь вітру на горах, або як сьогодні — коли цілий день дощ. Гримить, дощ ллє, блискавка, але тепло. Якби не вітер до того — пішов би гуляти. По обіді сидів і читав «Раду» та «Сніп». Ну, зпаєш, поки не читав тої нової газети, я думав, що Махновський мудріший і що він має більше смаку.
Вчора я був у комічній ролі: одкривав новий готель. Один знайомий купець (Моргано) збудував величезний готель, найбільший на Капрі, обставив його розкішно і запросив усіх нас одкрити його готель. Водили нас скрізь по всіх кімнатах, все показали, а потому запросили на чай. Добре, що хоч недовго було і не зважились запросити іншої публіки, значить, менше було церемонії.
Все ще докучають мені зуби, хоч менше вже. Особливо, коли їм щось тепле і коли лягаю спати. Не йду до лікаря, бо трохи легше.
Я вже, здається, описував тобі свій день (мало не всі вони однакові). Але з листів твоїх бачу, що ти не перестаєш цікавитись, значить, я, певно, неясно писав. Розкажу що. Встаю по 9-й, п’ю каву (з докт[орським] хлібом, маслом і фруктами) в сусідній з моєю кімнаті — столовій. П’ю сам, до обіду нікого не бачу, бо мої хазяї живуть в другому домі. Це виглядає так:
До 1-ї години сиджу за столом, обідаю і за обідом читаю газети, а потому 27г або часом о 3 розходимось. Я тоді йду гуляти і гуляю сам до 5 години, заходжу до парикмахера, по тютюн, на пошту за марками, взагалі за всякими справами. О 5 або 57г я вже вдома, пишу листи, читаю книжки до 7. Тоді вечеря і вечірні газети, а в 87г чи в 9 знов іду до своєї хати, а хазяї до своїх, і сідаємо за роботу. Працюю до 12, а тоді спати. Хіба часом буває літературне читання, тоді йду до кабінету і там сиджу. Отак сходять мої дні. Здається, мало гуляю. Як будуть кращі, тихіші дні, буду ходити вранці. Мені властиво треба, щоб зібрать матеріал для заміток про Капрі. Сливе ні з ким не знайомлюся і ніде не буваю, хоть знайомі тут є і тягнуть до себе. Але їм добре, вони вільні, а в мене робота, і кожен день мені дорогий. Ще якби не скучав за домом, то було б добре, але дуже скучаю. Я і не думав, що так мені трудно розставатися з Вами. Про що я не написав ще? Може, що й забув, а ти нагадай, я тобі напишу. Дуже радий, що Юрчик вернувся здоровим і задоволеним. Чи дістав він мою картку, послану недавно, 5-го чи 6-го? Спасибі за обіцянку прислати пальто. Коли встигнеш, пришли мені через Якубовича (а як ні, то заказною бандероллю) «Кобзар» Шевченка. У нас, здається, є два примірники. Ти подивись і вишли новіший. «Вісника» ще не дістав од тебе. Як здоров’я мамине? Поцілуй її од мене. Цілую тебе міцно, а ти поцілуй Лідю і діточок, а також Блоневську. Пришли новорічні привітання, од кого є, бо треба одписати. Цілую. Муся.
Пиши частіше, не забувай.
199. До Віри Коцюбинської
28 січня 1912 р.	15.1 912. Capri.
Дорога Вірунечко! Чекав листа, а дістав од тебе тільки «Вісник» і «Раду». «Ради» мені більше не посилай, бо редакція почала посилати мені її сюди — і я маю щодня свіже число. Боюсь, щоб тобі не перестали висилати. Напиши про се. Я здоровий тепер, зуби перестали боліти, біда тільки, що не можу гуляти. Вже чотири дні такий сильний дощ, що не можна і з хати вийти. Правда, не холодно, але вітер і дощ. Зате більше читаю. Прочитав Толстого, нового письменника Пришвіна, Френсена і др. Одно оповідання послав до «Ради», друге починаю переробляти. Час йде, а похвалитися роботою не можу.. Все мені здається, що мало працюю, що недобре у мене виходить. Досадно, що не можу тобі читати того, що написав, ти єдиний мій критик, якому я вірю і на смак якого покладаюсь. Гляди ж, напиши мені свої враження од оповідання «Лист», яке, певно, буде надруковане в «Раді». Боюсь, що будеш лаять мене, ну, та я до того приготовлений вже заздалегідь. Чи ти дістаєш всі мої листи? До мене мало хто пише, забувають мене, але, може, се й краще. Навіть Михайло Іванович не одписав, але ти йому не нагадуй, захоче, напише. Скривдили його, бідного, ні слова про його образи. Се несправедливо, ти його потіш од мене, бо се ж очевидна несправедливість. Колись він дочекається таки оцінки. Чому ти рідко присилаєш довші листи? Я хоч і знаю, що мало маєш часу, але мені так приємно, коли дістаю од тебе більшого листа. А ти мене не балуєш. Я послав привітання з Новим роком Добро-вольському, чи він дістав? Як ти себе почуваєш? Чи зовсім здорова? Напиши про маму, Лідю, дітей. Скоро напишу більшого листа, а поки цілую тебе міцно і всіх. Олекс[ій] Максимович] і Марія Федорівна вітають тебе і всіх наших. Твій Муся.
200. До Віри Коцюбинської
31 січня 1912 р.
18.1 912. Саргі.
Дорога Вірунечко!
Посилаю тобі сього листа так, щоб ти могла дістати його 24-го, в наш день. Міцно цілую тебе і бажаю, щоб той день пройшов для тебе веселіше, ніж він, напевно, пройде для мене, далеко од тебе і од цілої родини. Ще цілую.
Я так скучив за тобою й за домом, що радий, коли минає день, Дуже хочеться мені побачитись з Вами і, коли б знав, що холодів більше не буде, приїхав би скоріше, ніж ми рахували з тобою.
Поздоровляю тебе і всіх з іменинницею. Оксані пишу окремо. Я, моя дитино, здоров, ти не турбуйся мною. Все було б добре, коли б не зіпсувалась погода. От уже тиждень, як щоденні дощі. Сонця нема, а доволі виглянуть сонцю — зараз стає дуже тепло. Ще недавно, 15 с[ього] м[ісяця], ходив я вранці над море до своїх знайомих (двоє молодих російських письменників) і пив чай на балконі, без пальто, розуміється, і було так душно, що я упрів. А за годину поллявся такий сильний дощ, що не можна
було і виглянуть з хати. А все ж добре, не холодно. Почали цвісти мигдалі.
Живу я дуже тихо, скромно і одноманітно. В гості сливе і не ходжу — часом зайду на хвилинку до Буніних або до Прахових — та й все. Почав більше читати. Ти знаєш, що товариство мене втомлює — от я й тікаю од людей, а самому мені ніколи не скучно, завжди знайду якусь роботу. Найбільше ж люблю гуляти — і то на самоті, — але се рідко вдається, бо, з одного боку, робота, а з другого — погода — перешкоджають. Навіть стараюсь не сидіти довго за обідом і за вечерею. Часом мої хазяї бувають в поганому настрої, гиркаються потрохи, а мені неприємно — і я тікаю до себе, тоді й вони забираються в свій дім. Здається, я все розказав тобі про себе. Коли тебе щось спеціально цікавить — питай, а я буду одповідати. Мені було б приємно, коли б ти хоч стільки писала про себе і про всіх наших, як я про себе. Мене все цікавить, ти пам’ятай, що я радий всякій дрібниці, коли вона відноситься до когось з Вас. Здається, в попередньому листі прохав я тебе не присилати «Ради», бо я дістаю її од редакції. «Вісник» присилай (12 кн. дістав, спасибі). Теж прохав тебе вислати рекомендованою] бандероллю «Кобзар» Шевченка, новіший: у нас, здається, є 2 примірники. Зараз я займаюся обробленням другого оповідання. Прочитав — і аж сумно стало, так воно погано написане. Мушу цілком переробити. А тоді почну третє — тільки сам ще не знаю яке. Ще тема не зовсім ясна. Пишу маленькі картинки капрійської природи й людей, але се межи іншим. Ти просила висилати «Современник». Конче пришлю, як тільки сам буду мати, бо я не знаю, чи посилають вони своїм співробітникам. Скоро пришлю свої фотографії, щоб Ви побачили мене на Капрі. Як здоров’я мамине і Лідіне? Чи ти зовсім здорова, чи добре почувають себе діти? Знайомим уклін. Подай адресу Боровика і Німцевичів, Коломійченка і всіх, хто поздоровляв мене. Цілую тебе міцно, Вірунечко. Твій Му ся.
188
201. До Віри Коцюбинської
7 лютого 1912 р.	25.1 912. Capri.
Пишу тобі знов, дорога Вірунечко!
Чи ти дістала всі мої листи і фотографію? Боюсь, що мої листи десь пропадають, не доходять до тебе, а ти дорікаєш мені, що я мало пишу тобі. Тепер я буду у себе помічати, коли послав тобі листа, а ти пиши мені, од якого числа дістала од мене, тоді я перевірю. Доволі тобі сказати, що на три моїх листи я дістаю тільки один од тебе. Що ж се значить? Почуваю себе добре, здоров, працюю. Сьогодні закінчу переробку свого оповідання «Подарунок на іменини» (я його наново переробив) і почну писати щось інше, що саме — не знаю ще.
Новин у мене ніяких, день тягнеться за днем одноманітно. Погода періста, то дощ, то сонце, часті вітри. Часом не пускає погода гуляти — тоді маю час читати. Чи ти прочитала вже моє оповідання «Лист» і яким воно тобі здалось? Чи дістала І кн. «Вісника»? Пришли мені її. Що нового в Чернігові?
Дуже хотілось би, щоб март був теплий, тоді я швидше вернувся б додому. Тут уже почали цвісти польові квітки, шафран, фіалки і всякі інші. Стало тепліше, але часто буває неспокійне море, пароходи не ходять і бувають дні, коли ми сидимо без пошти. Напиши мені коли більшого листа. Як здоров’я мамине і Лідіне, що роблять діти? Чи бувають у нас вечірки з танцями. І чи діти добре забавляються? Все я хотів би знати, а ще більше — побачити Вас. Цілую тебе міцно. Цілую маму, Лідю, дітей. А що Блоневська? Твій Муся.
202.	До Михайла Могилянського
7 лютого 1912 р„	25/1 ст. ст. 912.
Capri (villa Serafina).
Дорогий Михайле Михайловичу!
Я Вам дуже вдячний за Ваші клопоти та звістки. Очевидячки, Вй зробили найкраще, і ще раз моя Вам подяка.
Цікавить мене стаття Струве у «Рус[ской] м[ьісли]», але, на жаль, досі ми не дістали першої книжки. З Вашого листа ї з «Ради» бачу, що се щось гидке, але од «национального лица» Струве я нічого й не сподівався іншого. Ця людина погано пахла для мене ще в період його чистоти й слави. Ми вже так багато маємо сліпих ворогів, що одним більше чи менше — байдуже. Нехай лютують — а ми по рецепту: не вважай на врожай, сій жито, хліб буде.
Дуже мене цікавлять — се вже з другої опери — Ваші українські оповідання. Жду — не дождуся, коли вони появляться у «Віснику».
Ви якось питали мене, яким способом дістати Вам гонорар за переклади «Сна» і «Що записано». Я писав Амфітеатрову у сій справі, а він мені одповів, що з 27 дек[абря] зрікся редагувати «Современник», мої оповідання визначив на І і II кн. журналу, одіслав обидва в набор, але як тепер буде, не знає. Може б Ви були ласкаві, навідались до редакції «Современника» і дізналися, коли вони надрукують оповідання, і прохали од мого імені вислати мені гонорар, а ми вже з Вами поділимося, бо я певний, що вони більше заплатять, ніж за переклад. А може Ви придумаєте якусь іншу комбінацію, тоді повідоміть мене. Амфітеатров збирається видавати новий журнал, а з «Современника» вийшов через всякі непорозуміння з співробітниками і з видавцем.
Як же Вам живеться тепер? Чи пишете що нове?
Я потроху працюю, але починаю більше гуляти, бо тут вже весна, цвітуть мигдалі, дикий шафран і повно фіалок та хризантем. Трудно вдержатись в хаті, і я грішу. Одна потіха, що гуляючи обдумую дещо, а в негоду кілком сиджу за столом.
Ну, бувайте здорові. Цілую Вас сердечно, а Вашим кланяюсь. Напишіть до мене.
Ваш М. Коцюбинський.
203.	До Віри Коцюбинської
9 лютого 1912 р.	27.1 912. Capri.
Дорога Вірунечко! Дістаю твої тривожні одкритки і вже сам не знаю, що робити. Я пишу дуже часто, а тим часом ти не дістаєш моїх листів. Невже мені посилати їх
рекомендованими? Дуже дорого. Може ти нічого не даєш почтальонові, і він затримує, або викидає? Не знаю, яка причина, тільки я не винен у Вашій тривозі, і мені дуже се прикро, що Ви нарікаєте всі. Тепер не знаю навіть, що ти знаєш з того, що я писав, і чого не знаєш. Сьогодні дістав одкритку від тебе і «Кобзаря». Дуже тобі дякую. Чекаю більшого листа. Перед сим я писав до тебе 25, а дітям — Оксані і Юрі — 26[-го].
Тебе найбільше цікавить моє здоров’я. Взагалі воно добре, я задоволений, кажуть, що поправився навіть. Нічого вже не болить, сливе не кашляю, астма не мучить. Звичайно, бувають дні, коли я почуваю сердечну втому, погано сплю, не маю апетиту і стаю в’ялим, нездатним до роботи, але се буває рідко, та при моїй слабості без сього не обійдеться. Так що се пусте і не повинно тебе турбувати. Я тебе слухаю і стараюся менше працювати.
Вже два дні, як я скінчив переробляти своє невдале оповідання, і тепер спочиваю, себто нічого не пишу, а гуляю й читаю (читаю II і III т. Толстого).
Журнали я маю теж, «Вестник Европы» саме лежить зараз у мене. Погода у нас дуже періста, день гарний, а день дощ і вітер. От і сьогодні: вранці було чудесно, сонячно, тепло, я гуляв зо 2 години, а по обіді як знявся вітер та дощ, так і досі (11 год. вечора) не перестає. Море шумить, але се нічого не значить: завтра може бути тихо й чудесно, або дощ на три дні. Словом — погода чисто весняна, бо тут вже почалась весна.
Якубович ще не приїхав. Думаю, що він буде розчарований, коли має замір на мене: я не зможу часто ходити або їздити з ним, бо маю роботу. От треба переписати оповідання і вислати його [...] для «Вісника», бо хочу просити авансу (за один аркуш), інакше не буде з чим вернутись додому. Та й треба ще написати щось — і то конче. Не знаю чого, але робота йде помалу, хоч я багато сиджу за столом. Не вдається мені щось моє писання, я все незадоволений. Аж заздрісно: тут люди так гарно пишуть, а в мене усе погане.
З людьми в останні часи бачуся мало, нових знайомих не маю. Здається, скоро приїде сюди Шаляпін, але напевне не знаю. Треба тобі сказати, що в останні часи я жию дуже одноманітно, без особливих вражень, на самоті, і тільки й маю вражень, що од природи, коли погода пускає гуляти. Так що й описати тобі не маю чого. Докладні відомості про моє життя будеш мати од Якубовича, бо він мене побачить у всій моїй обстанові.
Чи ти дістала фотографії мої? Напиши свої враження од мого оповідання в «Раді». Мені здається воно дуже мізерним, хоч Чикаленко хвалить, а «Рада» його рекламувала, аж мені соромно було. Кінчаю, бо йду спати. Цілую тебе сердечно. Пиши до мене, не забувай. Як здоров’я мамине? Цілуй її од мене. Діток і Лідю цілую. Твій Му ся.
204.	До Віри Коцюбинської
13 лютого 1912 р.	31.1 912. Capri.
Дорога Вірунечко! Позавчора дістав твою одкритку. Спасибі тобі, але я все сподіваюся довшого листа. Чи ти дістаєш мої листи? Мені здається, що я часто пишу, тільки чи доходить все до тебе? Дуже я радий, що мій «Лист» не показався тобі зовсім нікчемним. А може, ти боїшся тільки засмутити мене? Не бійся, я не такий ніжний і легко переношу критику. Кілька днів вже нічого не роблю, спочиваю і читаю. Але треба знов братися до роботи, хочу переписати та послати оповідання до «Вісника». Думав дати його до «Дзвону», але коли ще вийде той збірник, а тим часом мені потрібні гроші, бо не буде за що вернутися додому. З «Современником» робиться справді чудне щось. Амфітеатров несподівано одмовився од редагування, і я тепер не знаю навіть, чи надрукують мої оповідання, які призначені були на І і II книжки. Журналу я не бачу, сюди не присилають. Я здоров. Вчора був на весіллі нашого садовника, в листі опишу. Якубовича і досі нема тут. Певно, забарився в дорозі, а може, ще й не виїхав. А я хотів би дістати літнє пальто, бо часом душно. Хоч 2 — 3 останні дні доволі холодний вітер. Чи ти дістала фотографії і чи добре дійшли? Чи дістали діти мої картки? Я хотів би все знати про Вас, бо дуже вже скучив за домом і рвуся до Вас дуже. Коли б швидше вже свята, щоб потепліло, і я міг нарешті вернутися. Тобі кланяються всі. Як здоров’я мамине? Пиши до мене частіше і більше, бо я чогось все неспокійний.
Цілую, Твій Муся,
192
205. До Віри Коцюбинської
16 лютого 1912 р.	ЗЛІ 912. Capri.
Дорога Вірунечко! А обіцяного великого листа нема і досі! Ти вже цілий місяць збираєшся писати його. Останню картку од тебе дістав я з 27, а сьогодні картку од Жука і компанії]. (Межи іншим, подякуй од мене Жукам і всім, хто підписався).
Я, моя дитино, здоров, тільки останніми часами дуже занятий всякими дрібницями і щось 4 дні не виходив з хати. В Москві має виходити з початку року (певно, з февраля) великий російський] журнал «Заветы», і редакція журналу взяла у мене те оповідання, що друкується тепер у «Віснику». Рукопис послали перекладати до Лондона, а оце недавно прислали мені переклад на перегляд (перекладає Ф. Волховський). Ти знаєш, яка це трудна для перекладу річ, дякуючи місцевому колоритові та гуцульській мові. Отже, щоб поправити переклад, я мусив сидіти 4 дні та мучитися. Та й то переглянув тільки половину (він буде друкуватися в 2-х книжках) і, нарешті, завтра одсилаю в Москву до друку. Ще чекає на мене приємність з другою половиною, але що ж діяти, може, хоч трохи зароблю. Опріч того пропав у мене один день. Приїздив Шаляпін. Приїхав яхтою з Монте-Карло, де він тепер співає, так щось коло третьої години вдень, а ми як засіли компанією, то розійшлись тільки о 6 год. ранку, бо о 7 він мусив назад од'їздити. Весь час він то розказував (дуже гарно, художньо говорить), то знайомив нас з новою оперою «Хованщина». Він (Шаляпін) такий милий і цікавий чоловік, що несамохіть вибачаєш йому всякі його свинства. З ним приїздив молодий чоловік — міліонер Терещенко (київський), який служить директором в Петербурзькому] оперному театрі (імперат[орському]).
Ще один вечір пропав у мене. Наш садівник женився і запросив нас на весілля. Треба було йти. Купив я йому в подарунок краватку й пішов (знов з цілою нашою компанією). Весілля одбувалось в кав’ярні. Дві невеликих хати, з високими стелями в формі склепінь (арок), прибрані флагами і зеленню. Народу стільки, що нема чим дихати. Садовлять мене під стіну, але так тісно, що якась дама (здається, прачка, бо має сильно червоні руки) половиною сидить мені на коліні і так гріє, що я ледве дихаю. Але терплю. Сусідка потішає мене, що їй теж погано сидіти, і кладе свою руку мені на коліно. Терплю, бо у нас починається з нею цікава розмова, всякі сплітки про гостей, наречену і т. інше. Два мандоліністи і скрипач безперестану грають. Починаються танці. Круглий гладкий звощик танцює тільки з своєю жінкою, танцює добросовісно, вірно. Але се не подібно до танців, бо дуже тісно. Наче раки в горшку киплять. Молода — суха і дуже негарна — весь час мовчки сидить в кутку. Обносять якимись сухими калачиками, печеними для економії вдома з 2 сорту муки. Вони сухі, кришаться, і скоро вся одежа у мене і волосся моєї сусідки в кришках. Якась стара жінка, літ 90, підтанцьовує і плеще в долоні. Рот завалився, наче од землетрусу, а в чорну шпару цікаво заглядають з одного боку ніс, з другого — борода. Вона зігнулась удвоє, але весела і жвава в своїй рожевій одежі і старинних великих ковтках. Починається тарантелла — і стара йде танцювати. Взагалі — це самий комічний номер. Європейські костюми так не підходять до тарантелли, що роблять танець смішним. Маленький кравець в чорній тужурці з круглими полами танцює з перекупкою помаранчів. Виймають з кишені брудні хустки од носа і, склавши косинкою, крутять над головою. Обносять вермутом (солодким вином). На таці, яку несе хитрий селянин, що радий, коли хто не хоче пити, стоять повні чарки, а ззаду ходить дівчина з повною пляшкою. Якісь двоє дівчаток 5 — 6 літ вже зовсім п’яні і просять монету. Виступає льокай з сінематографа і співає під музику у 18-й раз ту ж саму пісню захриплим голосом. Я питаю молоду, чому вона не танцює, а вона мені одповідає, що вона з кладовища. І справді, наш Луїджі наче викопав її з домовини. Так ми пріли і дивились на танці і пили вино до 11 години. Цікавого мало. Ти питаєш мене, що я читаю. Толстого в берлінському виданні, кінчаю III том. Газети переглядаю щодня регулярно. «Кие[вскую] м[ысль]», «Речь», «Одес[ские] новости», «Рус[ское] слово», «Биржев[ые] ведомости]», а решти не читаю. Ще закордонні. Взагалі тут стільки газет, журналів і книжок, що просто часу нема навіть у руки взяти. Як в читальні або в бібліотеці.
Ти хочеш знати про П’ятницького. Він ще і досі збирається до Петербурга. Якось він опустився, ходить часто брудний, нічого не читає. З Марією Федорівною]
в сварці, сливе ніколи не буває, навіть у справі. Тільки приходив, як приїздив Шаляпін, послухати його. Я часом бачуся з ним. Ну, пора кінчати, бо вже пізно, по 12 вночі, треба спати. Невиспаний. А вдень не було часу писати.
Чи ти таки коли напишеш до мене більшого листа?
Сьогодні дістав од Якубовича відкритку з Петербурга. Виїде за кордон 1-го чи 2, значить, буде днів за десять. Цілую тебе, Вірунечко, а ти поцілуй маму, Лідю, дітей і тітку. Знайомим кланяйся. Чи дістала Лідя і всі діти мої картки?
Твій Муся.
206. До Євгена Чикаленка
16	лютого 1912 р.	3/16.ІІ 912.
Capri (presso Napoli), villa Serafina.
Дорогий Євгене Харламповичу!
Певно, Ви вже повернули з Петербурга, і мій лист буде чекати на Вас. Як же Вам їздилось і чи вдалося пристроїть в університет сина? Мене се цікавить. Що чували нового? Я знаю тільки те, про що в газетах друкують. Сливе ніхто до мене не пише, хоч я і не лінуюсь і більше посилаю листів, ніж дістаю. Це вже так, як в московській приказці «долой с глаз — - и из сердца». Ну, та нічого, на Великдень збираюсь додому, то може знов намуляю очі. Хоч мене вже й тягне на Україну — і здорово тягне, але я все ж страшенно радий, що втік од холодів і міг вільно дихати, не слабувавши ні разу за цілу зиму. Здається тільки мені, що я мало зробив (пишу третє оповідання), але се має свої причини. Задумав я більшу річ, роман, але він потребує деяких студій, яких не можу зробити, сидячи за кордоном. Опріч того, почав багато читати, а це теж потрібне для того, хто сам думає щось писати. Потішаю себе, що вдома працюватиму більше.
Спасибі Вам, що надрукували моє оповідання, і, коли можна, просив би вислати мені сюди, що там мені за нього належить, бо я саме сиджу без грошей, і кожна копійка тепер для мене дорога дуже. Відбиток, обіцяних Вами, я теж не дістав.
Простіть, що турбую такими дрібницями. Поклоніться од мене вп. Юлії Миколаївні. Як вона почуває себе? Цілую Вас сердечно і обіймаю.
Ваш М. Коцюбинський.
207. До Віри Коцюбинської
20 лютого 1912 р.	7.ІІ 912. Capri.
Дорога Вірунечко! Шість днів не було од тебе звістки — я тривожився дуже і нарікав. Нарешті, вчора увечері дістав картку з 31-го. А листа обіцяного і досі нема, от уже місяць, як ти збираєшся його написати. Я таки більше пишу тобі. Вже 2 дні, як тут Якубович. Я так зрадів одкриткам, мені так було приємно побачити всіх Вас. Поки що — оддаю багато часу Якубовичеві, але скоро не зможу, бо буде робота. Вчора цілий день був на повітрі і сонці, аж засмалився і оп’янів од повітря, їздили на човні оглядати гроти, а по обіді на Анакапрі. Вчора увечері у нас були блини з гостями і грамофон з Шаляпіним. Було скучно, я хотів спати. Сьогодні сиджу за столом, переписую оповідання] «Подарунок на іменини», бо треба послати до Києва, щоб взяти аванс на дорогу додому. З останньої одкритки бачу, що ти не всі листи дістала мої. Про «Заветы» я писав тобі давно і двічі. Не знаю, хто подав звістку в газети, певно, сама редакція журналу. Очевидячки, вони дорожать моїм іменем, бо я не обіцяв ближчої участі, а тільки часом буду давати щось. Я вже писав недавно, що там буде друкуватись переклад «Тіні забутих предків». У нас вже третій день стоїть весна, а дехто каже, що літо. Так тепло і гарно. Я здоров, серджуся тільки, що мені заважають працювати. Певно, удома буду краще робити, ніж тут. Цілую тебе міцно, Вірунечко. Пиши. Поцілуй всіх. Чи здорові? Твій Муся.
196
208. До Леопольда Лукича-Будая
22	лютого 1912 р.	9.ІІ 912.
Capri (presso Napoli), villa Serafina.
Любий добродію! Посилаю Вам для «Вісника» рекомендованим рукопис свого оповідання «Подарунок на іменини» і прошу звістити мене, чи дістали. [...] Прохав я вислати мені сюди «Вісник» і одбитки. Чи дістали мої картки? Чи заплачені гроші (мій гонорар) за «Тіні» д[обродійці] Леонтович? Всього найкращого!
Ваш М. Коцюбинський.
209. До Віри Коцюбинської
22 лютого 1912 р.	9.ІІ 912. Capri. № 1.
Дорога Вірунечко! Нарешті дістав од тебе великого листа. Спасибі! Тепер заспокоївся. Дійшла і Оксанина картка під № 2. Не пишу сьогодні багато, бо дуже хапаюся. Одсилаю своє оповідання до «Вісника» і пишу всякі листи в справах, через що не зможу сьогодні одпо-вісти тобі на твої питання. Опріч того, Якубович займає у мене багато часу. Скоро напишу тобі більшого листа, а тепер хочу сказати, що я здоров, багато гуляю, мало пишу — а взагалі незадоволений з себе. Мені треба більше працювати і менше оддавати себе знайомим. Якубович каже, що я поправився. Він підманює мене їхати з ним до Неаполя і ще кудись, але я не згоджуюсь.
Погода у нас от уже 5-й день пречудова, весняна, дуже тепло, сонячно, вітру нема. Просто не віриться, що у Вас 20° морозу. Буду, як хочеш, номерувати листи, коли часом не забуду. Чи дістали всі діти мої картки, а також Лідя! Цілую тебе міцно, поцілуй маму і дітей, і Лідю.
Ще цілую. Твій Муся.
197
210. До Павла Тичини
22 лютого 1912 р.	9.ІІ 912.
Саргі (ргевво ^роїі), уіііа Зегаїіпа.
Любий пане Павле!
Дуже Вам дякую за Ваш сердечний лист і прошу вибачити, що одповів не зараз. Так у мене складаються справи, що все чогось часу нема. Та й, мені здавалось, не варто було писати Вам на масницю, бо, певно, Ви кудись виїздили на той час.
Я теж частенько згадую Вас і тих товаришів Ваших, з якими мені довелось познайомитись. Передайте їм всім привіт, а тим, що підписали картку до мене, й подяку.
Живеться мені тут добре, почуваю себе краще, а все ж рвуся додому і, як тільки стане у нас (на Україні) тепліше, зараз виїду звідси. Думаю, що на Великдень буду вже вдома.
На Капрі весь час дуже гарно, зелено, тепло. Найнижча температура зимою і то вночі було 8°В тепла, а вдень доходило і до +22° II, наче у літі. Зараз справжня весна, дерева в цвіту, повно квіток (хоч вони цвіли цілісіньку зиму).
От би де Ви могли малювати та писати вірші. А я хоч віршів не пишу, проте працюю потрохи і багато читаю, бо під руками велика бібліотека та багато газет та часописів на всяких мовах. Ви пишете про переклади оповідань українських авторів на мову російську. А мені здається, що корисніше було б перекладати з російського на українське, бо таким чином перекладач краще познайомив би ся з українською мовою, і такі переклади здалися б нам. У нас, наприклад, дуже слаба література для дітей, і коли б хто зробив переклад кращих російських творів для дитячої лектури, можна б було, видати навіть.
Бувайте здорові. Сердечно бажаю Вам усього найкращого.
Ваш М. Коцюбинський.
212. До Володимира Гнатюка
23 лютого 1912 р.	23.11 912.
Capri (presso Napoli), villa Serafina.
Дуже мене турбує, дорогий пане Володимире, що Ви нічого не пишете. Чи Ви здорові, чи не сталося чого прикрого? Дістав число газ. «Вперед» і книжку, за що складаю Вам сердечну подяку. Але не заспокоюся, поки не дістану од Вас звістки. Живеться мені непогано, часом слабую, але взагалі почуваю себе краще, дякуючи тому, що тут не було через цілу зиму холодів, а тепер справжня весна. Останнє навіть вже не подобається мені, бо не дає працювати, і я часто вилажу на сонце. Обізвіться ж до мене. Мої привітання й уклін вп. пані Олені і діточкам.
Цілую Вас щиро.
М. Коцюбинський.
213. До Михайла Жука
23 лютого 1912 р.	10.11 912. Capri.
Сумно мені було читати Вашого листа, дорогий Михайле Івановичу. Ось вона — наша некультурність! Але ми самі винні — слабо ми робимо українську культуру — і б’ючи себе в груди, я не раз кажу: мій гріх, мій великий гріх. Не журіться про те, працюйте для штуки — а вже потому все розберуть, усе оцінять. Дуже радий, що видаєте книжку. Самі чи яке товариство? І де? Чи буде віньєтка? Сподіваюся дістати од Вас примірник і все-таки вірю, що Ваші вірші будуть мати успіх. Погано Ви зробили, що не вибрались сюди. Треба було все можливе зробити для сього. Вибачайте, що на сей раз пишу мало, дуже ніколи, а не хтів одкладати одповіді. На Великдень, певно, побачимось, а поки що сердечно бажаю Вам і Ватним усього найкращого.
Ваш М. Коцюбинський,
200
214. До Михаила Могилянського
23 лютого 1912 р.	10.11 912.
Capri (presso Napoli), villa Serafina.
Дорогий Михайло Михайловичу! Спасибі за листа, я завжди радію, коли дістаю його од Вас. Недобре тільки, що так часто слабуєте. Вже краще пишіть оповідання, я думаю, що се корисніше для нас усіх. Скоро, певно, прочитаю «Стріл», бо ось-ось незабаром дістанемо II кн. «Вісника». Звичайно, було б добре, коли б усі 3 оповідання] пішли разом [...]. Ви знаєте, я ще не бачив першої книжки «Вісника», хоч там надрукований початок моєї повісті. Чи книжка в дорозі пропала, чи контора неакуратна. Коли дістану відбитки своєї повісті, пришлю Вам, що[б] було за що лаяти.
Чи бачили вже І кн. «Украинской жизни», що видається в Москві? Мені вона подобалась і я радію, що буде орган, який хоч трохи освітить українське питання запамороченій нашими «приятелями» російській публіці.
Щодо «Современника», то я дуже прохав би Вас, коли се Вам нетрудно і не неприємно, зайти до редакції, розпитати про долю моїх оповідань (а Ваших перекладів), вияснити справу з їх друкуванням і з гонораром і тоді написати мені. Зробите мені велику ласку. Тут, на Капрі, певні, що замір Амфітеатрова видавати журнал не здійсниться, що се тільки добрі надії, не більше. Хоч тут і дуже добре мені живеться (заважають трохи люди, хіба), але збираюся швидко додому. Думаю приїхати на Великдень. На літо у мене стільки замірів, що не знаю, чи вдасться виконати. Хочу поїздити по Волзі, хочу пробути з місяць у Карпатах і з місяць на селі. Але, певно, не все так буде, як тепер уявляється, бо треба попрацювати трохи. Сподіваюся побачитись з Вами в Чернігові. Зараз у нас справжнє літо. Така чудова погода, так тепло і зелено, що слово «зима» робить комічне враження. Ну, бувайте здорові. Дуже прошу, не забувайте мене, пишіть, нетерпляче чекатиму од Вас звісток. Привіт і уклони Вашим.
Обіймаю Вас. М. Коцюбинський.
216. До Віри Коцюбинської
24 лютого 1912 р.	11/11 912. Capri. № 2.
Дорога Вірунечко! Хотів написати тобі довгого листа — та не дали. З одного боку Якубович, з другого — приїхав редактор журналу «Заветьі» і довелось вести всякі розмови. Щось не клеїться у них з журналом, мав вийти з січня, а може вийде в квітні, або і восени. Скоро напишу тобі про все, що тебе цікавить, а тепер хочу послати хоч картку, щоб ти не турбувалась. Я здоров, в останні дні нічого не писав, окрім листів, але завтра думаю почати нове оповідання, в якому будуть описані поміщики, властиво одна родина.
Щось і мене забувають: «Вісника» мені не прислали. Написав до редакції, питаюся, чому не присилають. Написав і до Леонтовича про гроші, прохаючи швидше вислати тобі 500 руб. Тільки ж це останні до іюня, треба, щоб нам стало. Сьогодні я дістав твою картку і од дітей. Поцілуй їх за те, що згадали мене. Заважає мені трохи погода: така чудова, що не хочеться сидіти в хаті. Ще ранком, до 2-ї, не виходжу, але потому приходить Яку-б[ович] і тягне гуляти до вечора, а ввечері гості або сінематограф. Ні, таки вдома краще працюється, менше люди докучають. За 10 днів виїде звідси Якуб[ович], я передам через нього фіг, сиру трохи капрійського і може шишок піній з кедровими горішками. Але ще не знаю, чи вдасться. Дуже радий, що вдома усі здорові. Цілую Вас всіх, а особливо тебе, Вірунечко. Пиши до мене частіше. Як мамине здоров’я? Поцілуй її од мене. Мої хазяї кланяються тобі. Твій Муся.
203
217. До Віри Коцюбинської
26	лютого 1912 р.	13.11 912. Саргі. № 3.
Дорога Вірунечко! Нарешті зібрався я одписувати на всі твої питання в довшому листі з 3-го с[ього] м[ісяця]. Отож по порядку, в якому питаєш: моє друге оповідання одіслав я до «Вісника», але коли надрукують — ще не знаю. Сьогодні дістали ми (тільки не я) першу кн. «Современника», де поміщено одно з моїх оповідань — «Що записано», а також рецензійна II т. моїх оповідань. «Сон» помістять, певно, у III кн., а, врешті, не знаю. Я сам не помічаю, щоб я особливо поправився, хоч їм і сплю добре. Якубович каже, що я виглядаю краще, ніж в Чернігові. Часами бувають болі в грудях, як схопить, то хочеться кричати, але ненадовго. Я бережуся, але все ж чогось кашляю, особливо по ночах. Взагалі ж можу сказати, що я здоров. Почав писати третє оповідання і маю ще виправити другу частину перекладу для «Заветов». З цим журналом, певно, доведеться чекати до осені, значить, грошей тепер не буде.
В хаті у мене ставлять такі квітки: ірис, фіалки, фрезія, гвоздики і т. інше. Масницю провели ми доволі скучно. В останній день ходили до сінематографу, а потому на площу, де забавлявся народ. Було багато масок, штук 200 (китайці, рицарі, араби, човен з рибалками, мужчини, переодягнені жінками, букети, городи, англійці і т. інше). Словом, був такий маскарад під одкритим небом, як у нас в залі. Потому пішли гуртом в кафе і пили мюнхенське пиво. А раз у нас були млинці, доволі добрі з ікрою, і т. і., але було скучно, грамофон завели, а все-таки гості розійшлися рано. Часом читали нові оповідання Буніна. Я своїх речей нікому не читаю, бо ніхто їх не зрозумів би, та я й не люблю, як ти знаєш.
Горький написав дуже гарне оповідання «Три дні», а потому ще 7 російських казок, дуже ядовитих, але остроумних і гарних. Взагалі він чудесно пише тепер. Бунін теж написав багато — все гарні речі. Він доволі симпатичний, трохи суховатий, як академік, і страшенно працьовитий. П’ятницький ніяк не може виїхати до Росії, якось опустився, у нас не буває, а має все нецікаві знайомості. Нічого, здається, не робить і не читає, взагалі опустився. Я бачусь з ним рідко, бо коли не зайду, все не застаю вдома. Гнатюк пише до мене рідко. Він знов
був дуже слабий на плеврит. Як заслаб на різдво, то тільки тепер встав з ліжка. Про Франка нічого особливого не знаю. Здається, його здоров’я не перемінилось на краще. [...]
З мартовської книжки редагуватиме «Вісник» цілий комітет, в який входить Олесь, Черняхівська, Леонтович, Сірий і ще хтось. Не знаю, як вони справляться з своєю задачею.
З Якубовичем я возився доволі. Катались на морі під парусом. їздили в гроти, на Анакапрі, гуляли і гуляємо скрізь. Сьогодні він не прийшов, боявся мені докучати. Йому Капрі дуже подобається. Сюди приїхав Миролюбов, редактор «Знания» і «Заветов». Ми довго розмовляли з ним, межи іншим, про мій гонорар. Він все пла-кався, що у них нема грошей, але ми все ж договорились, що за перекладні речі мої, які вже друкувалися по-українськи, мені будуть платити по 70 руб. за аркуш (перекладачеві вони платять окремо), а за ті, які ще не друковані, більше, я думаю — рублів по 200 за аркуш. Побачимо.
Тягне мене додому. Хоч тут і гарно, але я вже дуже скучив. Збираюся приїхати на Великдень, коли вже не буде морозів. А ти мені, Вірунечко, пиши, яка у Вас погода, чи сильні морози. Здається, я одповів на всі твої питання, тільки дуже безладно, бо хапаюся писати. Хочу закінчити ще хоч одно оповідання тут та зробити записи з Капрі. Поцілуй маму од мене і скажи, що ми скоро побачимось, нехай тільки береже своє здоров’я, не слабує.
Цілую діточок і Лідю, знайомим кланяюсь.
А тебе цілую окремо і обіймаю. Не забувай мене, мені дуже сумно самому. Все одинокий та одинокий, а як ще з дому нема листів, як ти мовчиш, то вже зовсім погано.
Твій Муся.
218. До Віри Коцюбинської
1	березня 1912 р.	17.11 912. Capri. № 4.
Вибачай, дорога Вірунечко, що пишу сьогодні так коротко: випроводжав Буніних, які поїхали до Америки, і Черемнових. Мій гість докучає, люди мені заважають, через те часом мало у мене часу. Я здоров, почуваю себе
непогано, хоч вже дуже хочу додому. Погода стала чудова, все зазеленіло ще більше, маса польових квіток. Вже три дні не маю листа од тебе і турбуюся, чи всі здорові. «Вісника» мені ще не прислали, може таки пришлють, бо нагадував. Пише Чикаленко, що приїде сюди його слаба дочка, може вже й приїхала, доведеться розшукувати, знов клопіт. Скоро напишу листа, а поки міцно цілую тебе і всіх. Твій Му ся.
219. До Віри Коцюбинської
2	березня 1912 р.	18.11 912. Capri. № 5.
Сьогодні дістав од тебе, дорога Вірунечко, дві одкритки і листа, в якому писали і діти. Дуже тобі дякую. Дивно, що всі листи збіглися разом. Десь, певно, лежали на пошті. Вчора я послав тобі картку. Не буду одповідати на деякі питання, які ставиш в останніх листах, бо я одповів на них в попередньому довгому листі. Насамперед скажу про своє здоров’я та про свою роботу. Перше краще за друге. Я почуваю себе непогано, серце болить рідко, задихаюсь тільки тоді, як лізу на гору. Всі кажуть, що я виглядаю непогано. Якубович тобі розкаже про мене, він виїздить завтра і 1-го марта буде уже в Чернігові. Робота моя щось йде недобре. Знову довелося покинути її через те, що мусив виправляти другу частину російського перекладу гуцульського оповідання. Сидів над ним цілих чотири дні. Перекладено доволі погано, хоч перекладчик старався. Але він не знає гуцульської мови — та й взагалі дуже трудно його перекласти. Олексій Максимович намагався помогти мені щодо російської мови, але я не згодився, щоб не одіймати у нього часу. Сьогодні одіслав рукопис. Опріч того, Якубович мені заважав. Я його познайомив з моїми хазяями — і сам не рад. Ну його зовсім, неприємна людина, була тільки дисонансом у товаристві. Ти про се нікому не кажи, щоб не пішло яких пліток, як приїду, розкажу подробиці. Сьогодні прийшла до мене В. Чикаленко. У нещасної дівчини сухоти, виглядає неможливо, але симпатична, як всі діти Євгена Харламповича. Я її теж познайомив. Вона з сестрою думають перекладати і видавати на свої гроші кращі п’єси європейського репертуару для української сцени. Натурально,
це їм найзручніше, бо знають аж 4 мови — англійську, французьку, німецьку і італійську, та й українську знають. За тиждень вони виїздять додому. Як бачиш, все мені публіка докучає, одриває од діла. Я вже думаю, що вдома я краще б працював, бо можу замкнутись у чотирьох стінах. Почав я писати оповідання про такого поміщика, який під час аграрних рухів сам говорив селянам, що земля їхня, а потому зрадів, коли прийшло військо його боронити. Почав і думаю конче скінчити його тут, а також трошки пописати Капрі, може, вдома щось зроблю з цим матеріалом. Хочеться мені скоріше додому. Коли буде тепло у нас в Чернігові, ти напиши. Мені здається, що я міг би виїхати звідси 14 — 15 марта, щоб бути вдома на великодні свята, значить, ще місяць не будем бачитись. Але біда, що не маю грошей на виїзд і розплатитися з Марією Федорівною. Я дав їй 400 лір, але думаю, що ще доведеться дати з 200, себто коло 80 руб., та на дорогу треба. За оповідання в «Раді» я дістав 37 руб. та написав, посилаючи рукопис нового оповідання, [...] прохаючи авансу. Але не сподіваюся на більше, як 100 руб. У мене лишилось ще 25 руб., разом буду мати 162 руб. [...] Чи ти дістала гроші від Леонтовича? Я давно написав до нього про се, як тільки дістав од тебе звістку, що гроші потрібні. Ну, й подлі ці грошові справи, терпіти їх не можу. Та буде про них.
Через Якубовича послав я Вам дві коробки фіг, одна смажених, а друга простих, капрійський сир і 4 шишки піній. Шишки треба кинути у піч, щоб вони розкрились, тоді там будуть смачні горішки. От що: конче напишіть мені всі, що кому купувати. Бо я буду купувати всім подарунки і краще, коли буду знати, що хто хоче. Ромі музику трудно купити, бо дорого коштує. Щось інше.
Погода у нас дуже гарна, весна, багато польових квіток, дерева цвітуть.
Не забудьте написати про подарунки. Тільки щоб всі сказали: ти, діти, мама, Лідя і тітка. «Вісника» і мені прислали. Я написав. Моє оповідання в «Современнике» так подобалось моїм хазяям, що вони нахвалитись не можуть.
Нема вже де писати, бо як грубий лист, то треба 2 марки. Цілую тебе міцно, а ти поцілуй маму, Лідю і діточок. Як здоров’я Юркове? Дітям напишу потому. Пиши. Твій Муся.
221. До Віри Коцюбинської
5 березня 1912 р.	21.11 912. Capri. N° 6.
В неділю (позавчора) послав тобі листа, дорога Вірунечко, а сьогодні пишу одкритку, бо нічого нового не сталось за сей час і нема чого описувати. Я тепер більше живу думками про поїздку додому [...]. Але ще не дуже турбуюся, ще є час, бо пробуду на Капрі ще зо три тижні. Я здоров, тільки часами дуже болять груди, і кашель докучає по ночах. Ну, та се пусте, я не звертаю уваги, і се не заважає мені працювати. Пишу третє оповідання, хочу швидше скінчити, щоб мати час на матеріал (капрійський) для четвертого. Читаю потрохи — Стріндберга, Шоу, Андреева. Нові речі О[лексія] Максимовича] ще не вийшли з друку, одно оповідання] буде в «Вестнике Европы». Могилянський мені писав, що І кн[ига] «Современника» конфіскована. Дуже жаль. Чи, може, в Чернігові її дістали? «Вісника» і досі нема. Забули мене цілком. Грибоїдовська премія приємна, але не дуже так, бо це вже не перша, яку дістав Ол[ексій] М[аксимови]ч. Він тобі все кланяється, я тільки забуваю передавати. Неприємно мені, що Юрко слабує. Коли б ще гірше не застудився. Попроси його од мене поберегтись. Як здоров’я мамине, як вона перенесла таку сувору зиму? А Лідя? Напиши. Тепер, в останні часи, я, здається, дістаю всі твої листи. Писати з другого боку одкритки тобі не можна, у мене другий тип одкриток. Я вже писав тобі, що Якубович виїхав додому і що я передав через нього для Вас солодкого й сиру. Ну, бувай здорова, пиши, не забувай, пам’ятай, що скучаю. Поцілуй всіх наших. Що кому купити?
Твій Муся.
222. До Віри Коцюбинської
б березня 1912 р.	22.912. Capri.
Дорога Вірунечко, тільки що дістав твій лист з 15-го і дитячі (Юрковий Та ОксанчЙн)д за Що всіх Вас цілую міцно. Дивно тільки, що Лйсти тібї ідуть так довго: одкритка з 13-го попала на чернігівську пошту аж 15-го, а я дістав її 21, себто на 7-й день, а лист од 15 аж на
8-й день! Що се таке? А ще дивніше, що Ви нарікаєте на мене, а тим часом я пишу часто, далеко частіше, ніж ти.
Чи не пропадають мої листи? Як би про се дізнатись? Я вже думав номерувати листи, чи що. 24-го ти повинна дістати листа, а Оксана відкритку. 25 ти повинна дістати відкритку і фотографії (окремо). Напиши, чи все дістала? Дуже це неприємно: ви там, а я тут часом турбуюсь, а листи тим часом десь пропадають. Кому вони цікаві? Ну, доволі сердитись. Дуже радий, що всі вдома здорові. Я теж почуваю себе далеко краще, не слабую, працюю, то і нерви стали спокійними. Нового оповідання ще не пишу, переробляю написане, а тоді вже візьмусь за нову роботу і напишу тобі, над чим працюю. Почав більше читати, книжок маю багато, всі белетристичні новинки. В гості нікуди не ходжу і навіть не щодня гуляю, бо тут дощі. Теплі весняні дощі, часом з великим вітром і бурею. Наближається весна, за місяць все буде в цвіту. А я вже мрію про те, що скоро побачимось. Цілую тебе, Вірунечко, міцно. Поцілуй маму, Лідю, дітей. Твій Муся.
Чи дістала гроші 14 р. 50 к. од «Знания»?
223. До Михайла Могилянського
6 березня 1912 р.	22,11 912. Capri.
Дорогий Михайле Михайловичу! Наші листи розминулись в дорозі, і, певне, Ви вже дістали мій лист, тому і не повторюю написаного вже. Переклад з Олеся, на мій смак, зроблено чудесно, я оддав його Олекс[ію] Максимовичу, але, здається, він ще його не прочитав. В першій кн. «Современника», яку ми дістали, надруковано «Що записано...» і рецензія на II т. моїх оповідань у Вашому перекладі. Як би нам дістати гонорар і взагалі вияснити справу? Чи Вам незручно зробити се? Пробуду я тут вже недовго, в середині марта думаю виїхати (морем з Неаполя до Одеси) до Чернігова. Я вже, здається, писав Вам про свої плани на літо, але ще не знаю, що вдасться виконати з тих планів. Незабаром прийде II кн. «Вісника» з Вашим оповіданням. Чекаю нетерпляче і зараз напишу Вам свої враження. А Ви не забувайте мене і пишіть.
Цілую Вас сердечно. М. Коцюбинський.
210
224. До Віри Коцюбинської
8	березня 1912 р.	24.11 912. Capri. № 7.
Дорога Вірунечко! З того часу, як ти сама кидаєш листи, я почав діставати їх частіше. Дуже дякую, що ти мене не забуваєш. І як тобі не совісно писати, що я вже одвик од Вас. Я тільки те й роблю, що думаю про всіх наших, з мене навіть сміються, що я живу думками вдома. Чим ближче до виїзду звідси, тим більше бере мене нетерплячка. Так би і перелетів через море додому. Зараз у нас препогана погода, дощ, вітер і холод, не можу навіть вийти прогулятися і через те болить голова. Вже три дні я не виходжу. Вранці і ввечері працюю, а по обіді читаю. До першого марта думаю закінчити своє оповідання (буде, здається, називатися «Коні не винні»), а решта часу до од’їзду думаю писати тільки по вечорах, а вдень буду збирати капрійський матеріал, коли, звісно, погода дозволить. Ще не знаю саме, в який день виїду, бо не маю розпису пароходів. Як дізнаюся, напишу. Моє оповідання «Подарунок на іменини» буде надруковане в IV кн. «Вісника» [...]. Чи ти дістала од Леоитовича гроші? Я вже давно писав до нього про се. Напиши, може треба нагадати йому. Чи ти дістаєш всі мої листи? Як здоров’я Юрине? Мене він турбує. Пиши про всіх, про погоду (це мене дуже цікавить). Чи не дістала ще «Вісника»? Мені не присилають, а я нагадував тричі. Цілую міцно тебе, а ти поцілуй всіх. Що кому купити?
Твій Муся.
225.	До Володимира Гнатюка
8 березня 1912 р.	8.III 912.
Capri (presso Napoli), villa Serafina.
Дорогий Володимире Михайловичу!
Не лайте мене за пізню одповідь на Ваш лист, бо я вже і так засмучений тим, що Ви знов слабували. Для мене очевидно, що Ви не бережетесь, не слухаєте, певно, добрих порад і наражаєтесь на небезпечність. Пам’ятайте,
 що Вам треба найдовше жити (діти, наука, суспільність), а коли жити, то треба мати потрібний minimum здоров’я. Отож хоч моєї щирої ради послухайте: бережіть себе!
Одповідь Вам затримало ще й те, що я сподівався приїзду сюди редактора російського] місячника «Заветы», з яким хтів поговорити про Ваші плани. Отже, д. Миролюбов так зацікавився Вами, що взяв у мене Вашу адресу і хоче до Вас писати. На жаль, видання місячника одкладається, здається, на осінь.
Книжку Гама, спасибі Вам велике, дістав, вона дуже була потрібна Горькому [...].
Ну, тепер трохи про себе. Натурально, я збираюся до Криворівні, але чи не стане що на перешкоді, не маю певності. Поки що будемо думати, що знову будемо разом у горах, а се мене тим більше тішить, що тепер при повороті додому не зможу побачитись з Вами, бо думаю їхати морем з Неаполя до Одеси. Щось мені здоров’я трохи псується, дуже груди болять й кашляю багато; боюсь їхати залізницею, щоб не втомитись дуже, а на морі спокійніше й вигідніше. Та й дешевше, а се має для мене вагу, бо хоч я й написав тут кілька оповідань, а грошей ще не дістав. Про море ще не писав, але збираю матеріали і думаю написати спеціально для Вас. Хоч в гості нікуди не ходжу, але гості ходять до мене і забирають у мене багато часу. Весь час бринить на Капрі українська мова, бо приїздять земляки, а тепер маємо раптом трьох (Танчаківський виїхав, рад не послухав) і можемо справити шевченківський вечір. Однак і сі троє швидко розбіжаться по всіх усюдах: я, певно, виїду за 2 — 3 тижні, панна Чикаленко за тиждень, а про третього добродія не знаю, він тільки що приїхав.
Останніми днями у нас погана погода, дощ, вітер, холод, а перед тижнем було так тепло, як в літі, можна було ходити в літній одежі. Весна (вона вже тут наступила) мало чим одріжняється од зими, бо і зимою тут було зовсім зелено, цвіли весь час квітки і навіть дерева, а трава була така свіжа, як у маю.
Сподіваюся, що Ви хоч разок напишете ще сюди. Якось мене забули люди, не пишуть, навіть на листи не одповідають, а «Вісника» за сей рік ще не бачив, хоч аж тричі писав до редакції з проханням прислати. Ну, що ж, сам винен, коли людям такий непотрібний і нецікавий. А Ви
по своїй доброті вже не забувайте за мене. Кланяється Вам Горький.
Привіт сердечний високоповажаній] пані Вашій, Вашим дівчатам і Юркові. Знайомим прошу кланятися од мене.
Цілую Вас сердечно.
Ваш М. Коцюбинський.
226.	До Надії Кибальчич
11 березня 1912 р.
27.11 912.
Gapri (prêsso Napoli), villa Serafina.
Високоповажана пані!
Прошу вибачити, що не зараз одповів на Ваш лист. Звістка в газетах трохи прибільшує мою участь в новому російському журналі «Заветы». Проте, я говорив про Вас з редактором журналу, який саме тепер приїхав на Капрі, і він думає, що робота для Вас могла б у них знайтися. Неприємно тільки, що видання журналу одкладають, здається, на осінь. В кожному разі, позволю собі порадити Вам безпосередньо списатися з редактором «Заветов», покликавшись на мене, і вияснити, яку саме роботу Ви могли б робити. Подаю Вам його адресу: V. Mirolubov, Spezia. Ferma in posta. Називається він Віктор Сергійович.
Жалкую дуже, що хоч нам близько, не можу особисто побачитись з Вами і висловити Вам своє поважання і симпатії, а також подяку за Ваші твори, які я люблю і ціню.
З	високим поважанням
М. Коцюбинський.
227.	До Віри Коцюбинської
12 березня 1912 р.	28.11 912. Capri. № 8.
Дорога Вірунечко, не повезло мені трохи: десь, певно, вітер пройняв мене, і я схопив бронхіт, два дні не виходжу вже з хати, але мені сьогодні легше, жару нема,
і я навіть гуляв на балконі. Трохи ослаб, але се пусте. Неприємно, що мусив на два дні перервати роботу, але сьогодні трохи писав. Ти не турбуйся, коли я згадую про се, то тільки через те, що збирався написати сього листа вчора ще, але не міг.
Я вже писав тобі, що хочу поїхати додому морем, бо дешевше і спокійніше, і менше втомлюся, бо не буде безсонних ночей по вагонах, клопоту з готелями, звощиками і пересадками. 6 тільки одна неприємна сторона поїздки морем: не встигну додому на свята. Італійські пароходи тепер не ходять до Одеси, бо Турція не пропускає їх через Дарданелли. Лишаються російські і німецькі. Але російські ходять рідко, один раз на півтора місяця, і тільки німецькі два рази на місяць: 2 і 23. Другого марта (себто за три дні од сьогодні) я вже не встигну виїхати, остається 23 марта. Так я і виїду з Неаполя. До Одеси пароход прибуває 3 апреля, бо в дорозі він десять днів. Значить, вдома я можу бути не раніше, як 8-го апр[еля]. Дуже мені се прикро, бо я хотів би якмога швидше приїхать, але нема ради, хіба їхати залізницею, а мені дуже не хочеться. Знаю, що перевтомлюся. Врешті, як ти порадиш, ти ще встигнеш одписати на сей лист, коли б я навіть виїхав по залізниці 15 — 16 марта.
Новин у мене нема ніяких, добрі знайомі забули про мене, не пишуть. Тільки од Леонтовича дістав телеграму, що він вислав тобі гроші і з проханням не виїздити з Капрі занадто рано, бо організм, звиклий до тепла за зиму, може в наших холодах потерпіти. [...] А я, знаєш, навіть трохи радий, що не виходив з хати: по цілих днях лежав і читав. Читав Стріндберга, англійця Б. Шоу і польського — Жулавського. Дістав що три романи Бласко Ібаньєса, але навряд чи встигну прочитати, бо як почну виходити, то не буде часу, бо треба попрощатися з Капрі, з морем і з скелями. Може, назавжди.
Чи тобі висилають «Вісник»? Мені — ні. Писав тричі, але вони сорому не мають. А може ще пришлють. Сподіваюся од тебе сьогодні листа. Як здоров’я мамине? Нехай бережеться, попроси її. Я так боюсь марта, боюся, щоб хто вдома не застудився. Цілую всіх міцно, а тебе особливо. Пиши. Я скоро напишу знову.
Твій Муся.
214
228. До Віри Коцюбинської
15 березня 1912 р.
2.111 912. Capri. № 9.
, Я вже одужав, дорога Вірунечко, і вчора навіть гуляв. Змарнів трохи і обезсилив, бо мав жар, але тепер швидко поправлюсь. Сьогодні кінчаю своє оповідання, яке не міг швидше скінчити через застуду, і останні дні до од’їз-ДУ буду гуляти та грітись на сонці. Я вже писав тобі, що приїду додому коло 8 апр[еля], бо поїду морем. Погода у нас стоїть чудова, розвивається виноград, все зацвітає, словом — весна. Завтра пошлю тобі першу кн. «Современника», яку нарешті дістав. Дістав і обидві книжки «Вісника», які теж незабаром пришлю. Маю до тебе просьбу: пришли зараз насіння огірків. Зроби з паперу торбинку і пришли заказною бандероллю. Тут нема огірків, і Марія Федорівна хоче зробити спробу. Вона дуже прохає тебе прислати їй насіння. До речі, обоє вони кланяються тобі і кожен раз дякують за пам’ять про них. Чи був уже у вас Якубович і чи доставив те, що я послав? Чи дістала од Леонтовича гроші? А мені з грошима доволі погано, не знаю навіть, чи стане на дорогу. Хоч я й матиму сто рублів од редакції «Вісника» за оповідання, що піде в IV кн., але сього мало, бо з тих, що лишилось, знов частину оддав за стіл. Я досі не знаю, скільки візьмуть з мене за тих 4 місяці, що я тут жив. Та ще й прислузі треба щось дати. Тепер вже мені ніхто з знайомих не докучає, всі роз’їхались, і я більше можу читати і сам гуляю, що мене тішить, бо прогулки на самоті найбільше корисні для мене. Переживаю природу і думаю про свої літературні плани. Чи всі вдома здорові? Цілую тебе і всіх. Дуже скучаю за Вами. Пиши частіше. Твій Муся.
229.	До Леопольда Лукича-Будая
15 березня 1912 р.	2/15.ІІІ 912.
Капрі (presso Napoli), villa Serafina,
Любий добродію!
І і II кн. «Вісника», а також 6 примірників] відбиток дістав. Я не тільки не гніваюсь на Вас, а навпаки, дуже вдячний, що виконали моє прохання. Все вислане Вами
раніше (1 кн. і 3 примірники] відбиток), очевидячки, десь пропало, бо не дійшло до мене.
Маю до Вас нові прохання:
1)	прошу висилати «Вісника» з III книжки вже до Чернігова;
2)	велика просьба вислати мені коректу оповідання]" «Подарунок на іменини», яке піде, [...] до IV книжки, бо мені конче треба його переглянути. Я пробуду на Капрі ще 18 днів, до 20-го ст. ст. сього місяця, і коли оповідання складено вже, прошу вислати його зараз, а найпізніше треба оддати на пошту, щоб я ще дістав його тут, 14 ст. ст. сього місяця. Коли ж не встигнете до 14-го, то посилайте до Чернігова, де я буду в перших днях квітня. Коректу прошу вислати в двох примірниках, один хочу залишити собі.
Посилаю Вам разом з сим розписку про те, що я дістав на рахунок гонорару за «Тіні» 250 р. [...]. Дуже Вам дякую за звістку про те, що читачі приймають добре оповідання] «Тіні»... Мені ще ніхто не писав про се. Останні дні почуваю себе недобре, застудивсь, певно. Мій щирий привіт Павлові Пилиповичу. Всього Вам найкращого!
Ваш М. Коцюбинський.
230.	До Віри Коцюбинської
17	березня 1912 р.	4.ІІІ 912. Capri.
Я вже зовсім здоров, дорога Вірунечко, зараз їду гуляти і сам однесу цю картку на пошту. Тепер я все гуляю до свого од’їзду звідси, погода добра, тепло. Вчора увечері дістав твою картку од 26-го. Вже скоро побачимося. Звідси я виїду 20, а 23 з Неаполя, як я вже писав тобі.
Чи не могла б ти вислати мені грошовим листом 50 рублів. Боюсь, що в дорозі може не стати мені грошей, а се дуже неприємно. Тратити по-пустому не буду, коли що лишиться — привезу. Натурально, коли можеш, коли ти дістала од Леонтовича гроші. Якщо будеш висилати, то зроби се зараз, бо грошовий лист іде довго, днів 8 — 9. Отже, щоб я дістав, мусиш здати на пошту 11, найпізніше 12 (краще 11-го). Останній же лист (простий) можеш кинути на пошту 15-го, більше не пиши, бо не застане. Я вже скінчив своє оповідання, виправляти буду вдома. Вчора послав тобі «Современник» (І кн.), чи дістала? Чи довіз Я[кубови]ч сир і чи подобається? Що він розказував, чи задоволений моїм виглядом? Я тепер нічого не роблю, тільки гуляю й читаю. Вечорами буду писати капрійські картинки, як матеріал. Такий задоволений, що нікого з знайомих нема і я без обов’язків. Можу бути на самоті. Щось ти мало пишеш мені про маму і Лідю. Як їхнє здоров’я? Чому досі не написала, що кому привезти? Я ж буду однаково щось купувати, то вже краще таке, що хочеться мати. Наші кланяються тобі. Цілую тебе міцно. Поцілуй всіх. Твій Муся.
231.	До Віри Коцюбинської
18	березня 1912 р.	5.ІІІ 912. Capri. № 10.
Дорога Вірунечко! Вчора чи позавчора (от забув!) послав я до тебе одкритку і просив зараз вислати мені 50 руб. грошовим листом. Ці гроші я тобі поверну. Могилянський писав мені, що він взяв вже у «Современнике» гонорар за моє оповідання «Що записано в книгу життя», всього 86 руб. Частину він лишив собі за переклад, а рублів 60 чи трохи більше перешле тобі, я написав до нього, прохаючи се зробити зараз. Я здоров, поправився після слабості і ходжу гуляти, хоч сьогодні сиджу, бо погода неможлива, дощ і вітер. Стараюся не застуджуватись, а коли і застуджуюсь, то не од того, що освіжаю хату, а так коли-не-коли на скрізному вітрі. В своїй хаті я ніколи не курю, у мене чисте повітря, курити виходжу в коридор. Жду нетерпляче парохода, хочеться вже додому і коли б не боявся застудитися після теплого клімату, поїхав би залізницею. Сьогодні я послав тобі книжку Буніна. Чи дістала? А «Современник» я теж вислав. Чому ти не пишеш, які подарунки мені привозити всім? Я все питаю, а одповіді нема. Чекаю обіцяного рекомендованого листа, може там щось буде. Сьогодні була телеграма, що журнал «Заветы» почне виходити з квітня, значить, і моя річ піде в перші книжки. Це добре, бо буде трохи грошей. У мене нічого нового нема.
217
Більше живу твоїми листами та читаю книжки. Нічого не пишу. Скінчив. Жаль, що не буду з Вами на Великдень, але що ж мені діяти, страшно застудитися і втомитися. Ну, цілую міцно. Твій Муся.
232.	До Михайла Могилянського
18	березня 1912 р.	5/18.ІІ1 912. Capri,
villa Serafina.
Дорогий Михайле Михайловичу!
Тільки що прочитав Ваше оповідання «Стріл», і воно дуже подобалось мені. Особливо ясним стає завдання оповідання, коли дочитаєш до кінця. Кінець Вам особливо удався, оповідання задумано і виконано щасливо. Трохи б треба почистити мову — мова ж у белетристичному творі — половина, коли не більше, краси його. Ну та се річ набувна, напишете ще кілька оповідань і опануєте мовою. Я хотів би прочитати ще кілька Ваших оповідань, мені здається, що в такій коротенькій речі Ви не змогли ще виявити багатьох прикмет Вашої манери і вдачі, що інші річі одкриють нам нові сторони авторової психіки і темпераменту. Через те, зрозуміло, що я чекаю нетерпляче нових Ваших оповідань і тішуся, що Ви не покладаєте пера і не вгашаєте в собі охоти до праці на полі белетристики, не новому, правда, для Вас, але, на жаль, так несподівано закинутому на кілька літ.
Пишіть, дорогий Михайле Михайловичу, я певний, що Ваша робота марно не загине, що вона дасть щось для Вас і для нашої літератури. Од щирого серця вітаю Вас. Мені дуже приємно було стрітися з Вами на одному полі і навіть в одному журналі.
Одповідь Вашу Струве я теж читав. Вона написана добре, серйозно і подобалась не тільки мені, а й моїм знайомим. «Рада» реферувала її, чи бачили?
Вірші Олеся щось не подобались Ол[ексію] Максимовичу. Він ще не казав мені, чи візьме їх, але мені здається, що ні. Коли дізнаюсь, напишу Вам.
Знаєте, я вже збираюся додому. 20 марта виїду з Капрі, а 23 — з Неаполя пароходом на Одесу, куди прибуду 2 квітня; вдома ж буду 6 — 7 квітня. Вибрав подорож морем, як спокійнішу і дешевшу, що має зараз для мене немале значення.
Спасибі Вам за клопоти з «Современником». Звичайно, краще, коли хтось безпосередньо зноситься з конторою, і хоч би я міг не турбувати Вас, але сподіваюся, що Ви вибачите мені.
Така досада, що Ви не вислали грошей зараз сюди! А я сиджу без грошей і турбуюся, з чим виїду. Написав до Чернігова, щоб жінка вислала хоч 50 руб., а знаю, що й вона сидить без грошей. Так все склалось погано, бо чи встигне Віра Іустинівна позичити десь і прислати? Будьте ласкаві, невважаючи на розцінку контори, одрахувати собі відповідно нашій умові (ЗО карб, за аркуш друку) і решту, скільки там лишиться, зараз одіслати Вірі Іустинівні, бо вона сидить без гроша. Ще раз дякую Вам. Сердечно цілую.
Не забувайте Вашого М. Коцюбинського.
233.	До Віри Коцюбинської
21 березня 1912 р.	8.ІІІ 912. Capri. № 11.
Сьогодні дістав твого великого листа, дорога Вірунечко, і дуже дякую за нього. Карточки дітей дуже хороші, вони зробили мені велику приємність, тільки ту, де діти в костюмах, зараз забрав собі Олексій Максимович і не хотів мені оддати. Так що лишіть мені другу таку, бо я хочу її мати. Неприємно, що Ви всі чекаєте мене на Великдень, а я приїду пізніше. Мені вже і самому так хочеться додому, як ніколи, та що ж робити. Святки доведеться провести на морі, в дорозі, і потішаюся тільки тим, що на Капрі лишилось мені бути ще тільки 12 днів, здається, вони скоро повинні збігти. Думав я і тішився, що вже ніякі знайомі не будуть докучати мені, а тим часом знову нова знайомість. Тут розшукав мене один українець, київський поміщик, міліонер, який приїхав з Єгипту, і тепер щодня докучає мені (хоч він симпатичний), просить гуляти, бо сам не знає італійської мови. Погода стоїть у нас не дуже добра, вітри, часті дощі, хмарно, хоч не холодно. Я почуваю себе непогано, часто тільки од вітру болять груди. Про подорож по Волзі була
розмова, але се проект тільки, та й годі, скоріше мені хочеться до Криворівні з тобою і з дітьми. Я про се не писав, бо є час обговорити. Чи ти дістаєш мої листи? Чекаю од тебе грошей і боюсь, щоб ти не спізнилась, бо і один день зробить різницю. Чи дістала журнал і книжку? Я ще буду висилати, щоб не возитись. Чому не написала, кому що привезти, що мамі, Ліді, Блоневській. Чекаю листа од дітей. Я тепер нічого не роблю, читаю або гуляю. Дуже неприємно, що Лідя слаба.
Ну, бувай здорова. Цілую міцно. Твій Мусл.
234.	До Віри Коцюбинської
24	березня 1912 р.	11.III 912. Capri. № 12.
Вже п’ятий день не маю од тебе листа, дорога Вірунечко (останній, рекомендований, був з 2.III), і турбуюся. Тільки що дістав одкритку од Оксанки, яка кинула її 5-го. А мені знову не повезло, знову десь застудився, астма мучить мене щодня, і я ослаб. Три дні не виходив, бо була дуже погана погода, а сьогодні сонце, і я рішив вийти. Не знаю, що зо мною. Цілу зиму був я здоров, поправився, а тепер навесні почуваю себе недобре. Вже нічого не п’ю, курю мало, 4 — 5 папірос на день, а помагає мало. Треба швидше додому, може вдома поправлюсь. Ти, однако, не турбуйся, ще за тих 9 днів, що мені лишилось бути на Капрі, я, певно, поправлюсь і приїду додому здоровим. Боюсь тільки, чи встигнеш ти вислати мені гроші, бо вони дуже довго ідуть, не менше, як десять днів. Коли вислала 11-го, то ще дійдуть, а як пізніше, то я не певний. Посилаю тобі ще одну книжку бандероллю, далі знову буду висилати, щоб не возитись з багажом. Тепер я рахую дні, все хочеться швидше додому, і аж тоді заспокоюся, як сяду на пароход, бо вже буду знати, що їду. Чому ти не напишеш, що привезти дітям?
Я тільки знаю про тебе, Юрка і Оксанку.
Пиши до 15-го прості листи, бо 20 я вже виїду звідси. Як там ви всі поживаєте? Бережіться марта, не застуджуйтесь. Я теж буду берегтися. Скоро напишу, а поки що цілую міцно.
Твій Мусл.
220
235. До Віри Коцюбинської
25 березня 1912 р.	12.ІІІ 912. Capri. № 13.
Тільки що дістав твого великого листа, дорога Вірунечко, і дуже дякую. Даремно тільки Ви всі так налякалися: коли буде яка, хоч найменша, небезпека їхати морем, я не поїду. Розпитаюся добре в пароходній конторі, перше ніж їхати. Мене ніхто не намовляє, навпаки, радять не їхати морем, але мені хочеться через те, що буде дешевше: 45 руб. з їдою до Одеси, не треба пересідати, можна спати і швидше доїхати, бо коли їхати залізницею, то треба спинятись в Венеції, у Відні, у Львові, що займе багато часу і грошей. Врешті, побачу і даю тобі слово, що коли хоч трохи небезпечно, поїду по залізниці, хоч це буде коштувати мені два рази стільки, як морем, і дуже втомлюся. На морі ж можна весь час сидіти на сонці, бо тут же не така погода, як у Вас в Чернігові. Зараз весна, сонце пече, як літом, а на морі весь час південь, а не північ. Я вже поправився і, хоч ослаблений трохи, починаю гуляти. На Капрі лишилося мені прожити тиждень, і я вже думками в дорозі. Звичайно, постараюся ніде довго не затримуватись, то, може, і швидше приїду, ніж 8-го. Може, 2 або 3-го. Я буду писати з дороги. Чи ти дістаєш всі мої листи і бандеролі? Вишлю ще, щоб не возитися. Нетерпляче чекаю на гроші і на Ваші бажання, що кому купити. Не турбуйтесь мною і бережіться, щоб я застав Вас здоровими. Наші кланяються всім Вам, а я цілую. Твій Муся.
236. До Віри Коцюбинської
27 березня 1912 р.	14.ІІІ 912. Capri. № 14.
Дорога Вірунечко, вчора не було од тебе обіцяного листа, може буде сьогодні. Пишу тобі, щоб не турбувалася мною. Я поправляюся, починаю гуляти і навіть засмалився на сонці. Вже сливе не кашляю. Погода у нас чудова, і я дуже жалкую, що може не доведеться мені їхати морем, а все через те, щоб Вас не турбувати. Коли поїду залізницею, то може справді швидше буду вдома. Тоді сподівайтеся мене межи 30 марта і 1 апр[еля]. Ще папишу про се докладно з Неаполя, де про все розпитаю.
221
Посилаю тобі 4 кн. «Вісника». Чи ти дістала мої бандеролі? Всі послав рекомендованим.
Як то Ви там, чи всі здорові? Я боюся марту, щоб хто не застудився. У мене новин нема ніяких, ніхто не пише. Я нічого вже не роблю, тільки гріюся на сонці. На Капрі пробуду ще днів 6, не більше, аби дочекатися грошей од тебе. Як буду виїздити з Неаполя, подам тобі адресу, куди писати, щоб я мав звістки з дому, ще поки заїду. Турбує мене, що Ви не пишете, що кому привезти. Посилаю тобі уклони од моїх хазяїв. Поцілуй од мене всіх наших, а я тебе цілую. Твій Муся.
237. До Віри Коцюбинської
29	березня 1912 р.	16.ІІІ 912. Capri. № 15.
Дорога Вірунечко! Ну, я вже рішив: поїду залізницею. Дочекаюся тільки грошей од тебе — і виїду. Тільки доведеться мені їхати другою класою, а це буде дорого коштувати. Третьою не рішаюся, бо думаю їхати без остановки з Неаполя до Відня, а це значить — дві ночі в вагоні. Про морську подорож перестав думати, бо в газетах тривожні звістки з Дарданелл. Я здоров, хоч серце у мене в останній місяць таки доволі значно погіршало, часті і болючі припадки астми. Я вже і не втомлююся, менше курю, не п’ю вина і кави, нічим не турбуюся, а тим часом все ж недобре. Треба буде у Відні або у Києві піти до доктора, бо тут доктори погані. Ти тільки не турбуйся, нічого дуже поганого нема, і я зовсім не хочу, щоб здалеку Вам все здавалось гіршим, ніж є. Дуже хочу швидше додому, якби міг, зараз би виїхав, але мушу чекати грошей. Мені неприємно, що ніхто не сказав мені, що йому купити. Я однаково буду купувати, тільки трудніше буде мені. Вчора дістав твою карточку з 10-го, з якої бачу, що ти не дістала наче мого довгого листа. Чого вони пропадають, кому цікаві наші домашні справи? А може, сьогодні дістану од тебе звістку, дуже хотів би. Сьогодні у нас хмарно, і я нікуди не йду гуляти. Буду лежати й читати. Читаю «Собор», роман Ібаньєса. Чи ти дістала всі мої бандеролі? До скорого побачення. Цілую тебе міцно, а ти цілуй наших.
Твій Муся.
222
238. До Леопольда Лукича-Будая
30 березня 1912 р.	17/30.1 II Capri. 912.
Любий добродію! Посилаю Вам разом з сим рекомендованим коректу оповідання] «Подарунок на іменини». Дуже прошу Вас пильно переглянути, чи зроблять в друкарні всі мої поправки, бо складено, як самі бачите, не дуже добре. Будьте ласкаві, пошліть мені до Чернігова кілька примірників оповідання в коректі після поправок, не чекаючи, аж вийде книжка «Вісника». Буду дуже вдячний. За 3 — 4 дні виїду звідси додому.
Веселих свят і всього найкращого! Мій щирий привіт Павлу Пилиповичу. Прошу йому переказати, що я гроші дістав.
Ваш М. Коцюбинський.
239.	До Михайла Могилянського
ЗО березня 1912 р.	Саргі. ЗО п. с. III 912.
Дорогий Михайле Михайловичу!
Картку Вашу дістав і за обіцянку вислати Вірі Іустинівні гроші дуже дякую. Я виїду до Чернігова сими днями і буду чекати Вашого листа. Натурально, коли мене не затримає слабість, бо я весь час дуже слабий, сильні сердечні припадки і харкаю кров’ю от уже 3 тижні.
Ваш М. Коцюбинський.
240.	До Євгена Чикаленка
ЗО березня 1912 р.	17.ІІІ 912. Саргі.
Дорогий Євгене Харламповичу!
Очевидячки, я зараз почав виконувати Ваше доручення, але мені дуже не повезло: ще з кінця лютого я занедужав і весь час, аж досі, почуваю себе погано, мушу по кілька днів лежати і не виходити з хати. Сердечні припадки стали частими, як ніколи, астма мучить, і після
кожного припадку я кілька днів одхаркую кров’ю. Що це за новина, не знаю, але дуже вона знесилила мене, і я вже не знаю, як доїду додому. Збирався виїхати сими днями, щоб звернутися до лікаря у Відні, бо місцеві лікарі препогані. Думав виїхати морем, але в газетах пишуть, що в Дарданеллах небезпечно і деякі пароходи вертають з дороги. Через те поїду залізницею і так коло 28 — 29 с[ього] м[ісяця] буду в Києві. Дуже хотів би побачитись з Вами, може й застану.
Д[обродій] Яновський не сам, з ним його знайомий українець. Ми, натурально, познайомились доволі близько, і він заходить до мене, коли я не можу піти до нього. Свої враження перекажу Вам, як побачимося. Коли б тільки живим доїхати, бо припадки сердечні бувають такі сильні, що я трачу часом притомність. Ну, та якось буде. Прошу нікому з чернігівців, коли б так трапилось, не розказувати про мою слабість, щоб не турбувати мою родину.
От і зараз щось починається зо мною. Кидаю листа.
Цілую Вас сердечно.
Ваш М. Коцюбинський.
241.	До Олекси Волянського
30	березня 1912 р.	Capri, Italia. ЗОЛИ 912.
Сердечно вітаю Вас, високоповажаний пане добродію, і Вашу симпатичну родину в день великодних свят. З особливою приємністю згадую свій побут у Криворівиі і нашу знайомість. Чи дійшла до Вас моя картка на різдво?
Я вже повертаю додому, до Чернігова. Ще раз вітаю! З високим поважанням
М. Коцюбинський.
242.	До Віри Коцюбинської
31	березня 1912 р.	18.III 912. Capri.
Недобре вийшло, дорога Вірунечко, що ти мене не послухала і не вислала гроші «денежным письмом», як я тобі писав, хоч би 12-го. Гроші не могли б пропасти, бо
почта дає розписку, значить, одповідає за гроші. Я раз у раз дістав іменно грошовими листами. А тепер я не знаю, як бути. Олексій Мак[симо]вич виїхав на святки до сина, а у Мар[ії] Фед[орівни] грошей нема. Треба мені якось викручуватись та не знаю, як. Думаю виїхати до Неаполя 20 вдень. Буду писати з дороги. Я здоровший, почуваю себе непогано, хоч доведеться їхати другою класою (по залізниці). З Відня і зі Львова напишу. Сподіваюся мати од тебе одкритки ще три дні, сьогодні, завтра і післязавтра. Буду вдома перед 1 апр[еля], а може 1-го. Все ти будеш знати з моїх листів — і все буде залежати од того, як я себе буду почувати в дорозі і чи подовгу буду спинятись. Цілую тебе міцно, цілую всіх. До скорого побачення.
Твій Му ся.
243.	До Віри Коцюбинської
1	квітня 1912 р.	19.1 II 912. Capri.
Пишу тобі, дорога Вірунечко, останнього листа з Капрі. Завтра виїду до Неаполя, звідки напишу. Гроші я дістав. Ти тільки, як дістанеш цю одкритку, зараз вишли п’ятдесят руб. (50 р.) на ім’я Марии Пешковой (Капрі), грошовим листом («денежное на пятьдесят рублей»), адресу знаєш. Тільки не одкладай, бо гроші для мене позичені. Чи ти дістала гроші од Могилянського? Він писав, що висилає. Насіння огірків, спасибі тобі, дістав. Чи ти дістаєш «Раду»? Ховай номери, особливо з 15 марта, бо я вже їх не читав і не дістав. Почуваю себе добре, вже здоровший. їду другою класою по залізниці, спинюся у Відні, у Львові і в Києві. Натурально, ніде не буду засиджуватись, буду поспішати додому, але в який саме день приїду, ще не можу сказати, бо трудно вирахувати. В кожному разі, думаю, що ще до 1 квітня, а може, і по першім. Так уже хочеться бути разом, скучив страшенно, так і рвуся. А Ви не застуджуйтесь і веселіться на свята. Цілую тебе і всіх міцно.
Твій Муся.
244. До Володимира Гнатюка
1 квітня 1912 р.
Бачу, що Ви загнівалися на мене, дорогий Володимире Михайловичу, бо не одповідаєте на мій лист, мовчите. Не хочу думати, що Вам так погано, щоб не могли написати хоч пару слів. От зо мною було дуже погано, та і тепер недобре, збирався вмирати, але одклав, бо хочу побачитись з Вами на великодні святки. Вже не поїду морем, а все через ті кляті Дарданелли, засіяні мінами, перед якими тікають пароходи. Завтра виїду до Неаполя, перебуду там день-два і до Відня. У Відні теж мушу спочити зо два дні, а тоді до Львова на короткий час, бо мої діти пищать од невдоволення, що вже 5 місяців не бачили мене, та й я скучив. Отже — нема того поганого, щоб на добре не вийшло, бо дякуючи туркам побачуся з Вами. Значить — бувайте здорові, скоро побачимось, хотів би застати Вас у добрім здоров’ї. Веселих свят! Моє щире поважання Вашій пані і привіт дітям.
Пишу, як бачиш, дорога Вірунечко, вже з Неаполя, куди я вчора увечері приїхав. Значить, я вже в дорозі, вже їду додому! Завтра вранці (а коли не вдасться, то увечері) їду до Відня. З дороги ще напишу. Вчора я не дістав от тебе листа, певно, 15-го не писала. Почуваю себе так собі, але не слабий, все ж мушу їхати другою класою і це дуже підрізало мої фінанси. Я вже тобі писав, щоб ти вислала Мар[ії] Федорівні] 50 руб. (Maria Peschkof], але коли ще не посилала, то вишли їй не 50, а 57, бо я так позичив. Тільки не одкладай, бо мені совісно дуже затягати довг. І так для мене мусили десь позичати. Мене тут стріли знайомі і дбають про мене. Хочу конче виїхати завтра вранці, бо тоді в дорозі до Відня тільки одна ніч і два дні. Погода сіра, не дуже тепла, ходжу в пальто. Дуже радий, що хоч не кашляю, не застудився. Чи ти дістаєш всі мої листи? Не турбуйся мною. Сподіваюся добре доїхати і швидко бути вдома. Цілую тебе і всіх. Твій Муся.
246.	До Віри Коцюбинської
4 квітня 1912 р.	22.ІІІ 912. Болонья.
1 год. ночі, значить, уже 23-е. Сьогодні увечері буду вже у Відні, недалеко од Вас. Ідеться мені добре, до самого Відня без пересадки і є вагон-ресторан. Почуваю себе краще, ніж на Капрі, бо трохи одужав. У Відні перебуду зо 2 дні, потому у Львів і додому, так що сподіваюся бути вдома найпізніше в суботу, 31-го. Не турбуйся мною, все добре. Бережіть тільки себе, щоб не застудитися. Погано писати в вагоні, трясе, хоч їду 2-ю класою. З Відня і зі Львова напишу ще, буде 2 картки до мого приїзду. Коли не приїду до суботи, то в суботу стрічайте на пристані. Цілую всіх міцно. Твій Муся.
247.	До Віри Коцюбинської
6 квітня 1912 р.	6.1 II 912. Відень.
Дорога Вірунечко! Я вже близько від Вас. Вчора вночі приїхав до Відня, на вокзалі стрів мене Горошовський (вони кланяються тобі) і забрав до себе. їхалося мені добре, навіть спав у вагоні. Почуваю себе зовсім добре, мало втомився. Здоров. Перебуду ще тут завтра, а в понеділок рано до Львова.- Зі Львова напишу. Чи дістала ти мою картку з Болоньї? Тут неможливо погана погода, вітер, дощ, в Галичині випав сніг. Але заким заїду додому, сподіваюся, що буде добра погода. Приїду не раніше суботи, бо у Львові теж треба переднювати. Боюся їхати без перериву, щоб не втомитись дуже. Хотів піти до лікаря тут, але мені настільки краще, що я залишив думку про лікаря. Як-то там Ви? Дуже мені прикро, що не буду мати од тебе листа, бо вже не встигнеш, але скоро побачимось. Коли б встигла, напиши до Києва на ім’я Чика-ленка (Благовещенская, 56, соб[ственньій] д[ом]). Але не знаю, чи встигнеш. Ну, бувай здорова. Цілую тебе і всіх міцно. Твій Муся.
249.	До Віри Коцюбинської
9 квітня 1912 р.	9.ІІІ 912. Львів.
Дорога Вірунечко, вчора вночі приїхав до Львова і, певно, завтра поїду до Києва. Значить, буду вдома в п’ятницю або в суботу пароходом. їхалось мені добре, тільки дорого обійшлось, бо, щоб не їхати вночі, довелось брати білет 2 класи та їздити кур’єрським. Але грошей, може, стане і не буду більше позичати. Чи ти вислала 57 р. Марії Федорівні?
Я доволі здоров. Натурально, змучений дорогою і знову кашляю, але не дуже. Коли б уже швидше додому! Чи Ви там всі здорові? Спинився у Гнатюків, пані Олена слаба лежить у ліжку, Гнатюк теж не дуже міцний. Думав я піти у Відні до лікаря, але не ходив, бо були святки. До скорого побачення! Це вже останній лист. Цілую міцно тебе і всіх наших.
Твій Муся.
250.	До Леопольда Лукича-Будая
15 квітня 1912 р.		2.IV 912. Чернігів.
Любий пане добродію!
Починаю думати, що Ви не дістали мого листа з Капрі, висланого разом з коректою оповідання «Подарунок на іменини». В тому листі прохав я Вас вислати мені третю книжку «Вісника» вже до Чернігова. Знаю, що вона давно вже вийшла, а тим часом я не застав її вдома. Будьте ласкаві, вишліть її мені, а також відбитки опов[ідання] «Подарунок...», про які я теж писав Вам з Капрі. Жалкую, що через втому й слабість не міг особисто побачитись з Вами у Києві. Всього найкращого.
Ваш М, Коцюбинський.
252.	До Володимира Гнатюка
20 квітня 1912 р.	7.ІУ 912. Чернігів.
Дорогий пане Володимире!
Не писав до Вас досі через те, що не мав фізичної змоги. Ще в Києві тримався я якось (більше нервами), а як приїхав додому, то й зліг у ліжко. Тільки вчора звівся на ноги, але ще не скоро зможу вийти з хати, так застудився в дорозі. Занадто різка переміна стріла мене в Росії, сніг, холод, завії. Схопив інфлюенцу, а се для мого серця зовсім недобре, сердечні атаки стали і сильними і частими. Навіть писати трудно мені, так знесилів, а хочеться хоч коротенько обізватися до Вас, подякувати за Вашу гостинність і за все добре. Посилаю Вам у сьому листі три рублі (сподіваюся, що не пропаде) і ще раз дякую за порятунок. Напишіть до мене хоч картку, сповістіть про себе і про пані Олену. Як її здоров’я, чи одужала вже, чи встала з ліжка?
229
Як пані Роздольська? Кланяйтесь їй від мене і передайте мій жаль, що я не міг побачитись з нею.
Снуємо з жінкою плани на літо у Криворівні, коли я буду мати можливість знов бути з Вами. Тішуся дуже. От вже й втомився. Простіть, що не пишу більше сим разом. Цілую Вас сердечно, кланяюсь пані і дітям. Всі наші засилають цілій родині Вашій щирий привіт.
Ваш М. Коцюбинський,
253.	До Михайла Могилянського
21 квітня 1912 р.	8.ІУ 912. Чернігів.
Дорогий Михайле Михайловичу!
Як бачите, повернув я вже додому, але дуже нещасливо: весь час хорий, серце попсувалося гірше, ніж досі, та й застудився в дорозі. Не виходжу з хати і більше лежу. Поспішав додому, бо в марті мені так було недобре, що мав враження, що вже не побачу своїх.
Чекаю тільки, поки трохи одужаю і зараз поїду до Києва радитись з лікарями. Ну, доволі вже про здоров’я, не хочеться згадувати про нього, і так обридло. Спасибі Вам за лист з З/ІУ, який тільки що дістав. Одповідаю на Ваші питання. «Вісник» виходить з IV кн. справді під іншою редакцією. [...] Вести журнал буде комітет з 5 душ: Олесь, Лаврів, Черняхівська, Леонтович і ще хтось п’ятий (забув), про що, здається, буде оголошено у 5 кн. [...]
«Бюллетени литературы» я бачив ще на Капрі, бачив і замітку про своє оповідання.
Спасибі, що довідались про «Сон». Я теж хотів би, щоб він пішов раніше, і думаю, що Вас послухає Баранцевич. Я чув, що «Современник» переходить до д. Ляцького і змінить свою фізіономію. А може вже й перейшов. Коли ще раз будете в редакції, то будьте ласкаві, коли се Вам зручно тільки, попрохати од мене, щоб мені вислали ту книжку, де буде моє оповідання. Щодо «Знания», то я давно збирався написати Вам, щоб Ви брали собі все, що буде мені належатися і не ділитися зо мною. Я хотів би мати тільки рахунок. Може не завжди будуть такі мізерні результати розпродажі книжки. Мені і так соромно, що я повинен Вам так багато, а виплата йде
так поволі... Чи чули Ви про новий журнал «Заветы», що має виходити в Москві з цього місяця? Редакція взяла у мене оповідання «Тіні забутих предків», і хоч я прохав, щоб вони звернулися до Вас з проханням перекласти, а згоди не було, бо вони хотіли дати заробити своїм людям, і перекладав Волховський. Ну, цілую Вас сердечно і кланяюсь Вашим. Пишіть.
Ваш М. Коцюбинський.
254.	До Михайла Могилянського
6 травня 1912 р.	23/1V 1912. Чернігів.
Дорогий Михайле Михайловичу!
Спасибі Вам за листа од 12/ІУ. Не міг Вам зараз од-писати та й тепер обмежуюсь тільки кількома словами. Я тільки що встав з ліжка, де довгенько пролежав слабий на плеврит. Боялись, що буде запалення легких, а це при мойому серці річ небезпечна. Все обійшлось добре, але ще не виходжу з хати і почуваю себе дуже ослабленим, ледве пересуваю ноги. Ще кілька днів мушу нічого не робити, а далі за роботу. Сими днями д. X. пошле Вам книжку своїх віршів. Коли вважаєте можливим, може напишете про неї кілька слів, для молодого автора се важно. Літом я більше буду в Чернігові, поїду в Карпати на місяць в іюлі. Сподіваюсь побачитись. Пишіть; як зміцнію, одпишу ширше.
Ваш М. Коцюбинський.
255.	До Володимира Гнатюка
7 травня 1912 р.	24/7.У 1912. Чернігів.
Дорогий Володимире Михайловичу!
Не міг зразу одписати на Вашого листа (за якого дуже дякую!), бо трапилась мені біда: заслаб на запалення олегочної і мусив весь час лежати у ліжку, та ще й під страхом, що буду мати запалення легких, а се при стані мого серця зовсім погано, і могли б ми не побачитись
більше. Однак якось щасливо минулось, і лікар дозволив мені сьогодні встати з ліжка. Почуваю себе настільки ослабленим, що й сей лист мучить мене ще. Дуже кашляю і не знаю, коли вийду з хати, бо погода препогана, зимно. Як тільки трохи поправлюся, поїду до спеціаліста до Києва, бо хоч кров’ю не плюю більше, але астма мучить мене дуже, часами вмитися не годен без атаку астми. Ну, та дурниці, до літа поправлюся, і ще ми з Вами у Криворівні погуляємо, бо поки що у нас з жінкою сталий замір на місяць бодай поїхати в гори.
Що з Вашою панею? Дуже мене турбує, що вона так довго лежить. Яка у неї хороба і що каже лікар? Привітайте її од нас і побажайте здоров’я. Спасибі Вам сердечне, що дбаєте про мене. Коли видаватись, то іменно в тій «Вид[авничій] спілці», яка вже випустила 5 моїх книжок. Тільки одно мене здивувало: за «Дебют» (в тій книжці теж нема нових оповідань) спілка сама запропонувала мені по 25 руб. за аркуш, а тепер пропонує по 20 руб. Чи се значити має, що я почав гірше писати? Видавати книжку зараз ще не можу, бо готового матеріалу аркушів на 9 — 10, а мені хотілось би видати трохи більшу. Може незабаром дещо напишу, тоді й видати можна. Книжечку для дітей видавати не варто, отже, сю справу можна вважати покінченою.
Як стоїть справа з підвищенням Вам пенсії? Пам’ятаю, мала зібратися комісія, але що вона зробила і як та коли справа зреалізується — хотів би я знати.
От вже й втомився сидіти, треба знову лягати. Простіть, що так коротко пишу. Держіться міцно, не слабуйте, бережіть сили. Цілую Вас сердечно. Наш привіт і уклін цілій родині Вашій. Цілую Вас.
М. Коцюбинський.
258.	До Вікторії Чикаленко
28 травня 1912 р.	15.У 912. Чернігів.
Дорога Вікторіє Євгеніївно! Не міг подякувати Вам за листа і за фіалки, бо саме лежав хорий на плеврит. Десь застудився в дорозі і провалявся у ліжку більш місяця. Зараз мені краще, взявся за роботу. Коли буду почувати себе непогано, поїду на літо в Гуцульщину. Але напевно не знаю, все залежатиме од стану здоров’я. Сподіваюся, що Вам добре на селі, що Ви почуваєте себе здоровою і працюєте. Жалко мені, що не можу одвідати Вас у Коно-нівці. А може. Бувайте здоровенькі! Сердечно вітаю Вас і Ваших.
Ваш М. Коцюбинський.
259.	До Леопольда Лукича-Будая
28 травня 1912 р.	15.У 912. Чернігів.
Високоповажаний добродію!
Разом з сим посилаю в редакцію «В[існи]ка» обіцяне оповідання своє для VI книжки (за червень) під заголовком «Коні не винні». Дуже прохаю прислати мені ко-ректу (до Чернігова), я не затримаю її, одішлю зараз на другий день. Мав я послати се оповідання Вам ще
для V кн., але занедужав на плеврит ї пролежав цілий місяць у ліжку.
Книжку «Вісника» за квітень і три примірники] відбитки з оповідання] «Подарунок», спасибі Вам, дістав.
Буду прохати прислати мені кілька відбиток і з цього нового оповідання і, коли можна, ще перед виходом книжки, бо вони дуже потрібні мені. Як ся маєте?
Всього Вам найкращого. Може б були ласкаві карткою сповістити мене, чи дістали посилку.
З високим поважанням
Ваш М. Коцюбинський.
260.	До Михайла Могилянського
29 травня 1912 р.	16/У 912. Чернігів.
Дорогий Михайле Михайловичу!
Простіть, що трохи спізнився з одповіддю на Ваш лист. Я був дуже занятий, бо як тільки трохи поправився, мусив зараз засісти за роботу і до сьогоднішнього дня виготовити два оповідання: одно для збірника Полтавського товариства «борьбы с туберкулезом», а друге — для VI кн. «Літер[атурно]-наук[ового] вісника». Сьогодні здаю на пошту останнє оповідання і маю змогу написати до Вас.
Я цілком розумію Вас, коли пишете, що не маєте охоти дати рецензію на книжку X. Я і тоді висловив прохання своє умовно.
Дуже було б добре, коли б Ви справді зібрались у Гуцульщину. Це освіжило б Вас, Ви могли б там спочити, як ніде. Подорож і пробування на місці на протязі З тижнів або місяця коштуватиме недорого, рублів 90 — 100, а може й менше, включаючи сюди видатки на паш-порт. Я збираюся їхати в гори так коло 15 іюня.
Дуже було б добре, коли б ми могли виїхати разом. Але я заздалегідь повинен знати, що Ви поїдете, щоб замовити для Вас хату (через знайомого). Сподіваюся, що Ви вирішите це питання до свого приїзду до Чернігова (в кінці мая), і я буду знати про все, коли ми побачимося з Вами. До 15 червня я, певно, сидітиму в Чернігові, хіба може на день-два поїду до Києва порадитись з лікарями, бо здоров’я моє все-таки не [в] доброму стані.
Чи не чули Ви, що з «Заветами». Я чогось не дістав книжки, хоч пишуть, що І кн. вийшла вже. Чи маєте які відомості з «Современника» про «Сон», коли його надрукують? Це для мене має значення з матеріального боку, бо на подорож у гори потрібні гроші.
Ну, до побачення, дорогий Михайле Михайловичу. Дуже буду радий. Привіт Вашим.
Ваш М. Коцюбинський.
262. До Володимира Гнатюка
5	червня 1912 р.	23 ст. ст. V 912.
Чернігів.
Дорогий Володимире Михайловичу!
Листа Вашого і картку дістав, дякую сердечно. Похвалитися здоров’ям не можу, серце все більше і більше псується, астма мучить частіше і взагалі сил небагато. Однак, все ж сподіваюся поїхати до Криворівні. Може, зо мною поїде жінка і старший хлопець, але ще не вирішили напевно. Збирається в гори і д. Мих[айло] Могилянський. Чи знайшлась би йому хата у Криворівні і чи міг би він де столуватись? (Я не маю на увазі Вас, бо знаю, що пані Ваша недужа і не могла б брати на себе клопоту з чужими). Напишіть і повідоміть, коли саме виїздите. Я (або ми) думаю бути у Львові 2 — 3/УИ вашого стилю, раніше не зможу певно вибратись.
Дуже Вам дякую за книжки й за Вашу пам’ять. Але я жодної не дістав. «Синю кн[ижечку]» певно пришлють ще, а друга десь пропала в дорозі. Радію, що Вашій пані ліпше вже. Бажаємо їй здоров’я та й Вам. Привіт од нас всіх. Цілую Вас.
АГ. Коцюбинський.
263. До Євгена Чикаленка
7	червня 1912 р.	25.У 912. Чернігів.
Чи Ви мене зовсім забули, дорогий Євгене Харламповичу, що ані приїхали з Юлією Миколаївною, як обіцяли, ані одповіли на мою картку, якою я повідомляв Вас, що заслаб на плеврит?
Я навіть не знаю, де Ви тепер пробуваєте, що з Вами.
З 10 мая мені настільки краще, що дозволили виходити на повітря, а проте й досі погано ходжу, погано дихаю, і астма щодня мучить мене.
А все ж таки я не гайнував часу (хоч і багато пропало його) і з тої пори, як міг сісти за стіл, дещо зробив. Написав невелику річ для полтавського збірника на «день білої квітки» (не знаю тільки, чи що вийде з його виданням, бо й досі не маю звісток), переробив і одіслав ново
оповідання для «Вісника» (певно піде у VI кн.) і зараз пишу одну річ, яку хочу скінчити до 15 червня, бо коло 15, як дозволить здоров’я, хочу поїхати в гори, в Гуцульщину, щоб зібрати матеріал для більшої повісті з гуцульського життя. Тепер я собі ставлю зовсім інше завдання, ніж в «Тінях забутих предків», хочу придивитися до гуцулів з іншого боку. Пробуду там певно з місяць, не більше., і, повернувши, засяду за стіл. Мав я замір поїхати кудись у наше село, там тепер ціле море цікавого, але мене спиняє виборний рік, нетрудно тепер і без вини придбати собі чимало клопоту. Хай може поїду на друге літо, бо кортить мене дуже.
Де Ви тепер пробуваєте? То з «Ради», то від Іллі Людвіговича довідуюсь, що Ви все у роз’їздах. Які у Вас плани на літо? Невже ми скоро пе побачимось з Вами? А може б Ви таки виконали свою обіцянку й приїхали до Чернігова? Погода зараз чудова, для подорожі по Десні найкращий час. А вже яку зробили б приємність мені!
Кінчаю листа привітом: до побачення! — і то скорого. Цілую Вас сердечно. Вам і Юлії Миколаївні всі ми засилаємо щирий привіт.
Ваш М. Коцюбинський.
264. До Леопольда Лукича-Будая
12	червня 1912 р.	ЗО.У 912. Чернігів.
Високоповажаний добродію!
Дуже дякую за коректу, яку я вчора дістав, а сьогодні одсилаю в контору «Вісника» рекомендованим.
Прошу Вас ще раз перечитати коректу і звірити, чи друкарня виправила всі мої поправки. Буду сподіватися, що Ви пришлете мені обіцяні відбитки.
Чи вже вийшла V кн. (за май) «Вісника»? Я не дістав ще.
За присилку листа від «Новой жизни» і за Ваш лист дуже дякую.
До побачення! Сподіваюся, що се мені вдасться в середині червня, коли Ви на той час будете у Києві.
З високим поважанням
М. Коцюбинський.
238
265. До Володимира Гнатюка
17 червня 1912 р.	4/17.УІ 1912. Чернігів.
Сердечна Вам дяка, дорогий Володимире Михайловичу, за Ваш гарний та щирий лист. Питання про те, хто їде — вже вияснилося: приїду я з Юрком та д. Могилянський (сам). Жінку не вдалось мені намовити. Думаємо виїхати з Чернігова 28 н. ст., значить, будемо у Львові ЗО увечері, або може й 1-го вечором.
Не можемо скорше вирушити не через брак грошей (за Вашу пропозицію ще раз од серця дякую), а з інших причин. В каждому разі, ми вже не застанемо Вас у Львові. Бо ще нам треба і у Львові перебути день-два, хочемо купити собі якусь літню одежу, бо у Вас тонша, ніж у нас. От що нам порадьте: у Ворохті, здається, трудно дістати фіру. Як же нам зробити, чи не могли б ми замовити її з Жаб’я або з Криворівні? До кого б нам телеграфувати зі Львова, щоб вислали фіру до Ворохти? Мені здається, що я міг би заїхати возом, коли б було добре сидіння. Виїхати я хотів би рано, значить, доведеться ночувати у Ворохті. Або, нарешті, можна виїхати і того самого дня, бо у Ворохті я певно спати не буду (перша ніч на новому місці). Вам ліпше можна рішити всі ці питання. Може б Ви порадили мені карткою, бо ще встигнете вислати її до Чернігова.
Дуже я тішуся, що буду з Вами. Хто знає, чи вдасться ще раз разом літувати: почуваю себе весь час погано, гірше, ніж досі.
Могилянського нема в Чернігові, він на селі, отже, особисто не може подякувати Вам за поміч.
Роблю се за нього і за нього приймаю всі умови. Він людина проста, невибаглива і приємна.
До скорого побачення! Не пишу Вам всяких подробиць, бо побачимося. За обіцяну поміч по збиранню матеріалів для повісті особливо дякую. Без вас я ледве чи що зробив би.
Ну, ще раз бувайте здорові. Привіт од мене і всіх наших Вам і Вашій пані. Хай тільки одужує і поправляється.
Цілую Вас сердечно.
М. Коцюбинський.
239
266. До Віри Коцюбинської
30	червня 1912 р.	17.УІ 912. Неділя.
Радзівілів.
Вчора послав тобі картку з Києва, дорога Вірунечко. їдемо добре, я перший раз спав у вагоні, од 9 до 5 рано, їдемо на Броди, а не на Підволочиськ. Юрко теж спав — взагалі все добре, навіть погода. Здорові, напились чаю, в Радзівілові будемо снідати, хоч трохи рано: 11 година. Пиши до мене, не чекаючи листів з Криворівні.
Чи Ви всі здорові? Цілую Вас. А як мама? Не забувайте. Цілую Му ся.
267.	До Віри Коцюбинської
2	липня 1912 р.	19.УІ 912. Львів.
Дорога Вірунечко! Вчора не встиг написати до тебе. Так якось захапалися з покупками та з всякими справами. Спинилися у Гнатюків, але обідаємо і вечеряємо в ресторані, бо тут нема кому нас годувати, всі, окрім пані, виїхали в гори. Завтра вирушаємо і ми. Ми здорові поки що і почуваємо себе добре. Юркові дуже все подобається, а за обідом п’є пиво, як справжній німець. Погода стоїть добра. Тільки з гір пишуть, що почались дощі. Будемо їхати фаетоном, то в дорозі не страшно. Як же там Ви? Чи здорові? Як мама? З Криворівні напишу листа, а поки що міцно цілую тебе і всіх.
Му ся.
. Мих[айло] Михайлович] кланяється.
268.	До Віри Коцюбинської
4 липня 1912 р.	21.УІ 912. Ворохта.
Дорога Вірунечко! Вчора надвечір приїхали ми до Ворохти. Мало не цілий день дощ. Ночували тут і сьогодні рано, хоч дощ знову, їдемо до Криворівні. Я з панею у фаетоні, а решта — бричкою. Кажуть, дорога не зовсім добра. Ми здорові, спали і, коли б не дощ, були б
задоволені зовсім. З Криворівні напишу. Чекаю од тебе листів. Як здоров’я мамине? Як Ви всі живете і чи здорові? Пиши частіше, хоч відкритки. Чи не було листів? Иу, цілую тебе міцно і всіх наших.
Твій Му ся.
269.	До Віри Коцюбинської
5 липня 1912 р.	22.VI 912 (п’ятниця).
с. Криворівня.
Адреса: (Австрія. Галіція. Österreich; Galicien, Jasienöw Görny, Ясенів Горішній, с. Криворівня).
Дорога Вірунечко! Нарешті можу написати до тебе листа. У Львові ми перебули 2 дні, бо пані Гнатюкова лічила зуби. Купив я собі літній костюм, сорочку і парасольку, а Юркові капці за 5 карб. Виїхали 20 вранці і зараз почався дощ, який не перестає й досі. У Ворохті ночували, а вчора виїхали вранці двома підводами: я з панею у фаетоні, а решта на візку. Хоч нас і мочило, але доїхали добре, оселилися у дяка, в тій хаті, де я жив торік. Ми з Юрком в більшій, а Мих[айло] Михайлович] через сіни. Але, здається, Юрко все описав. Я трохи втомлений дорогою і до неділі думаю спочивати та чекати погоди. Мусить же вона колись бути. Сердечних припадків не мав, тільки часами трохи задихався. Мені завжди в дорозі краще буває. Тепер чекаю на сонце, бо коли б до цеї краси та ще погода, то тут було б чудесно. Цілу дорогу я все жалкував, що ти не поїхала з нами, та й тепер жалкую. Прошу тебе, спочивай добре на вакації і не сиди вдома, роби собі і дітям всякі приємності, тоді і мені приємніше буде. Не забувай також нас, бо ми всіма думками вдома. Хоч уже тиждень сьогодні, як виїхали з дому, але од тебе нема ще листа, ані газет, хоч і те і друге могло б вже бути. Чи є що з пошти? Коли цікаве, пришли або напиши.
Гнатюка я застав здорового, вія виглядає непогано. Досадує, що ти не приїхала, бо хоче познайомитись з тобою. Нас тут приймають дуже сердечно. Гнатюк обіцяє мене познайомити з різними гуцулами, од яких я можу зібрати матеріал для повісті, а Волянський (священик з
Криворівні) обіцяє взяти мене з собою на села. Тут ще нікого, опріч нас, нема, навіть родина Гнатюків не ціла, бо старша дівчина їх десь гостює у своєї подруги. Леся посилає нашим дівчатам свою фотографію і просить прислати їй ту карточку, де Іра з Оксанкою в маскарадних костюмах. Нехай зараз пришлють.
Турбуюся я, як мамине здоров’я, чи перестало боліти, чи не треба покликати ще Тимошка. Попроси маму, щоб більше їла і щоб сиділа в садку. Нехай Оксана піде до дантиста, а ти порадься про неї з Михаліною. Не одкла-дай тільки, бо я турбуюсь. Що там Романчик і Лідя? Як ти проводиш свій час? Пиши до мене частіше, я ж пишу тобі часто.
Кланяються тобі кияни, львов’яни і криворівняни. А ми цілуємо міцно тебе і всіх наших. Пиши. Твій Муся.
271.	До Віри Коцюбинської
8 липня 1912 р.	25.УІ 912. Понеділок,
Криворівия.
Дорога Вірунечко! Ми дістали од тебе першу відкритку і три №№ «Киев[ской] мысли». Дуже тобі дякую. Живемо добре, зовсім здорові. Я досі не міг спати, але минулої ночі вже спав 8 годин і почуваю себе добре. Вчора почав працювати, збирати матеріал. Погода у нас стала добра, сонце, хоч ще не дуже тепло. Сьогодні. Юрко з Мих[айлом] Михайловичем] і з дітьми Гнатюка пішов в екскурсію, в гори. Вернеться увечері. Взагалі Юрко дуже задоволений, захоплений навіть, щодня кудись ходить, їсть за двох і спить, як забитий. Виглядає дуже добре і в своїх костюмах не подібний до гімназиста. Тут ще нікого, опріч нас, нема. В неділю я маю їхати, коли буде погода, до Бистриця. Почав я краще ходити, не задихаюсь, серце не докучає і багато їм. Шкода тільки, що через погоду не можна ще брати сонячних ванн. Зате я задоволений з початку своїх студій. Дуже цікаві речі одкриваю і коли і далі так буде, то буде матеріал для повісті. Нетерпляче чекаємо твоїх листів, і коли Мих[айло] Михайлович] частіше дістає листи з дому — заздримо йому. Як же Ви всі, чи здорові, чи добре проходять у Вас вакації? Як здоров’я мамине? Чи перестало боліти? Чи є що з пошти, і що чути в Чернігові? Цілуємо тебе і всіх міцно. Не забувайте нас. Гнатюки кланяються. Ну, бувай здорова.
Твій Муся.
273. До Віри Коцюбинської
11 липня 1912 р.	28.УІ 912. Криворівня.
Дорога Вірунечко! Позавчора Юра вислав тобі одкритку, а перед ним я. Чи все дістаєш? Чи дістала рекомендованого листа? Я твій лист дістав і дуже дякую за нього, так приємно знати, що діється з Вами.
244
Бідна тьотя! Але справді, може, для неї лучче, що вона перестала вести таке тяжке життя.
Ми тут живемо добре, як нема дощу, але дощі перепадають мало не щодня, і це мені заважає, бо я не можу ані виходити, ані їздити на роботу. Але хочу конче поїхати в три місця: до Голов, до Бистриця, до Жаб’я, бо там маю таких знайомих, які мені можуть помогти. Зібрав трохи матеріалу і тут, але ще мале. Оця робота так мене захопила, що навіть не можу бути спокійним і любуватися природою. Кожна змарнована година мене болить. Може, трохи потому стану спокійнішим, як вже буду мати матеріал.
Я тепер дуже поправив свій шлунок — він в мене такий, який може бути тільки у зовсім здорового. їмо мамалигу, гриби, суниці, чорниці, кисле молоко і мед. Юрі все дуже подобається. Він ходить по горах з Мих[айлом) Михайловичем], а я їм заздрю, бо не можу. Останні два дні докучала мені астма і болять груди, але то нічого. Почав краще спати і думаю, що все пройде. Коли тебе що особливо цікавить з нашого доволі одноманітного життя, то питай в листах, буду одповідати.
Дуже я радий, що мамі трохи легше, нехай тільки бережеться, не хвилюється, часто їсть і сидить в садку.
За гроші дуже дякую маму, але мені здається, що це непотрібно було робити, у мами є свої потреби. Але коли вона конче хоче, то краще покласти гроші на «сберегательную книжку», або на текущий счет в банк.
Кого мені жалко, то тебе, що ти з своїх вакацій зробила собі клопіт. Утомляйся менше і гуляй, другого літа сього року не буде.
«Киевск[ую] мысль» я дістав два рази, нічого не доплачував. Що з пошти? Пиши мені про все і не гнівайся, коли замість листів буду писати одкритки, бо якось все нема часу. Цілую тебе і всіх сердечно і міцно. Юрко хтів писати, але нема вже місця, і він напише завтра або позавтра одкритку. Ще цілую і чекаю од тебе звісток. Не забувай нас. Знайомі кланяються тобі.
Твій Муся.
245
274. До Віри Коцюбинської
14	липня 1912 р.	1.УІІ 912. Криворівня.
Дорога Вірунечко! Вчора увечері дістав твого рекомендованого листа і заспокоївся, бо, не дістаючи щось 4 дні звісток од тебе, почав турбуватися. Цілую Оксанку і Ірку за їх листи. А Рома не написав. Ми здорові, але нам докучають дощі, що йдуть мало не щодня, та холодні ночі. Через те я не можу вибратися нікуди в дорогу і скільки можу працюю на місці. Повиписував собі з других сіл знайомих гуцулів, але через дощі не йдуть. Про Юрка не пишу, він пише сам. Хочу просити тебе, коли дістанеш гроші з «Заветов», пришли їх мені на адресу Гнатюка (Володимира). Пиши до нас частіше, я тобі часто пишу. Цілую тебе міцно, а ти поцілуй всіх наших. Чи пересипаєш грубки? Ще цілую. Твій Муся.
275.	До Віри Коцюбинської
16 липня 1912 р.	З.УІІ 912. Криворівня.
Дорога Вірунечко! Вчора увечері дістав твою одкритку з 29.VI, а газет не дістав (тільки 2 пачки прийшло). Дуже дякую, що не забуваєш нас. Тільки й потіхи, що з твоїх листів, бо весь час така неможлива погода, такі дощ і холод, що просто одчай бере. Найгірше, що я не можу рушитися і робити те, для чого поїхав. Тільки часом вдається зловити якого гуцула та трохи записати од нього, коли ще вміє оповідати. Досі я нікуди не їздив. Через погоду не можу навіть гуляти, а через це погано сплю, або навіть зовсім не сплю. Я здоров, трохи кашляю од вогкості, всі надії на сонячні ванни пропадають. Особливо неприємні дощі через те, що я буду змушений довше сидіти тут, бо без матеріалу не хочу виїздити звідси.
Юрко теж нудиться. Але він сам пише про себе. Приїхав Франко з синами, але я стараюся менше бачити його, бо з ним тяжко. Він ще гірше виглядає, ніж досі.
А тобі тепер неприємна робота з грубками! Коли б уже швидше скінчилось. Дуже мені неприємно, що в мами знову болить око. Чи вона добре їсть, чи сидить в
садку? А чому ти нічого не напишеш про Романа? Він паніть не підписався на спільному листі. Цілую тебе міцно і всіх цілую. Пиши ж. Твій Муся.
276.	До Євгена Чикаленка
16 липня 1912 р.
Дорогий Євгене Харламповичу!
Сподіваюся, що Ви вже на Кавказі. А я тут бідую через дощі і холод. Погода псує мені плани, бо маю скрізь їздити, а мушу сидіти вдома. Вже дещо зробив, матеріал дуже цікавий, мене аж захоплює. Пробуду тут ще зо З тижні, не більше. А як Вам живеться? Чи задоволені, чи здорові? Був би радий мати од Вас хоч картку.
Сердечно цілую Вас. Юлії Миколаївні щирий привіт.
Ваш М. Коцюбинський.
З.УІІ 912. Криворівня.
Австрія. Галіція.
п. Ясенів Горішній, с. Криворівня, мені.
277.	До Луки Гарматія
17 липня 1912 р.	Криворівня, дня 17.УІІ 1912.
Дорогий пане добродію!
Насамперед, прошу вибачити мені, що я зважуюсь турбувати Вас, але справа, в якій я хотів би побачитись з Вами, настільки важна для мене, що я зважуюсь просити у Вас дозволу приїхати до Вас в Голови на один день на сьому тижні. Прошу мені одписати, чи Ви будете на сьому тижні вдома і чи дозволите мені завітати на коротко до Вас. Коли б Вам було незручно прийняти мене на сьому тижні, прошу визначити інший час, наприклад, на наступному тижні.
Я писав до Вас в тій справі, та не знаю, чи Ви дістали мою картку.
Прошу переказати мій привіт вп. родині Вашій.
З високим поважанням
М,. Коцюбинський.
247
18-го. Вчора не вдалося послати листа, очевидно, на сьому тижні я не міг би приїхати, тому прошу повідомити, коли саме на тому тижні я міг би приїхати до Вас. Ще раз прошу вибачити за турботи.
Ваш М. К.
278.	До Михайла Рудницького
18 липня 1912 р.	18.УІІ 912. Криворівня.
Дорогий пане товаришу!
Складаю Вам найсердечнішу подяку за дорогий для мене дарунок — Ваші книжки. Вони поможуть мені доповнити той незабутній образ, який назавжди лишився в моїй пам’яті.
Дуже хотів би я побачитись з Вами ще раз тут, в горах, і маю надію, що Ви не забули своєї обіцянки приїхати до Криворівні.
До побачення! Мих[айло] Михайлович] Могилянський просить передати Вам уклони. Щиро стискаю Вашу руку.
З високим поважанням
Ваш М. Коцюбинський.
279. До Віри Коцюбинської
20 липня 1912 р.	7 .VII 912. Криворівня.
Чому се, дорога Вірунечко, нема від тебе листів? Вже 5-й день нічого не дістаємо, і я турбуюся, чи все добре вдома. Вчора ввечері дістали тільки 3 №№ «Киевск[ой] мысли», а більше нічого. А я пишу до тебе часто, недавно послали разом з Юрком листа, а потому картку. Ми здорові, але незадоволені з дощів, які йдуть щодня. Дуже вогко і холодно, що недобре для здоров’я і заважає працювати. Вчора я їздив конем до «бога», але зловив мене дощ і трохи промочив. В понеділок думаю зібратися до
с.	Голов на 2 — 3 дні, а потому поїдемо з Юрком до Вижниці, на Буковину, коли погода позволить. Юрко веде себе дивно: не хоче гуляти з гімназистами, яких тут маємо, а все ходить, або сам, або з Мих[айлом] Михайловичем]. Такий кундель, наче боїться людей. Однак не скучає і, здається, задоволений. Я вже починаю скучати за домом, особливо, як не маю роботи через дощі. Але тепер робота, здається, піде живіше, і я радію, що привезу додому матеріал для повісті, або хоч для оповідання. Пиши тільки ти до мене, щоб я не турбувався. Як мама? Як діти? Чому нічого не пишеш про Романа? Од Оксанки була одкритка з Боярки. Коли дістала з «Заветов» гроші, вишли на адресу Гнатюка. Цілую тебе міцно і всіх наших. Твій Муся.
280. До Віри Коцюбинської
22 липня 1912 р.	9.VII 912. Крщюрівня.
Дорога Вірунечко! Я так турбувався, не маючи щось 6 днів од тебе звістки. Нарешті, дістав твого листа, маминого і од дітей. Скоро напишу тобі довшого листа, а сьогодні тільки одкритку, щоб Ви знали, що ми здорові і нічого злого з нами не діється. Сьогодні поїхав додому Мих[айло] Михайлович], він зайде до тебе і розкаже про нас і наше життя. Все було б добре, коли б не дощі. Нема дня без дощу, вогко, сонця не видко, погода препогана. Дуже се мені заважає, бо не можу виїздити, ані гуляти навіть. Однак я повиписував собі потрібних людей і записую од них потрібний мені матеріал. Думаю пробути тут до 18 — 19, значить, ще днів з 10, і коли ти хочеш, щоб я щось купив, мусиш зараз вислати мені гроші на адресу Гнатюка (для мене). Це вигодніше, бо Гнатюка тут знають на пошті. Пришли рублів 40 — 50 та ще Юркових 10 р. Я вже два рази писав тобі про се, то будеш мати час, бо листи ідуть сюди щось дуже довго, часом днів 6, а грошовий може і більше. Скоро напишу листа до тебе, до мами і до дітей. Чи ти продовжуєш одпуск? Добре, коли б ти виїхала нам назустріч до Києва, так коло 22-го. Врешті, я ще напишу точно, коли будемо в Києві. Поки що цілую тебе, маму і дітей. Нехай мама береже своє здоров’я. Ну, до др[угого] листа. Твій Муся.
Посилають тобі поклони.
249
281, До Ірини Коцюбинської
29 липня 1912 р.	16.VII 912. Криворівня.
Дорога Іриночко! Дякую тобі дуже, що ти не забуваєш нас і пишеш. Дуже мені хочеться швидше побачити тебе, і я дякую мамі, що хоче виїхати з Вами назустріч нам до Києва. Я тільки чекаю, щоб трохи поправитись, і зараз виїду додому. Юрко пішов кудись в гори. Цілую тебе міцно.
Твій тато.
Поцілуй од мене маму. Завтра напишу.
282.	До Романа Коцюбинського
29 липня 1912 р.	Іб.УІІ 912. Криворівня.
Дорогий Ромочко! Нарешті одписую тобі. Спасибі, що мене не забув. Юрко вчора дістав твою одкритку, але не може одписати, бо зранку пішов з великою компанією в гори і ще не вернувся. Завтра, певно, напише. Я тебе прошу, бережи бабу, доглядай, щоб вона їла і гуляла, і не хвилюй її. Поцілуй її від мене. Яка у Вас погода? У нас уже 3 дні дуже гарно.
Цілую тебе, твій тато.
283.	До Віри Коцюбинської
ЗО	липня 1912 р.	17.УІІ 912. Криворівня.
Дорога Вірунечко! Вчора я дістав твою картку з 13-го, де ти пишеш про гроші, а Юрко — твого листа. Спасибі тобі, бо ми вже турбувались, пишучи часто, а дістаючи рідко листи.
Мені не повезло трохи, я застудився, схопив бронхіт, до того прилучилася астма і серце, і було так погано, що мусили кликати лікаря. Але лікар поміг мені, я тільки два дні полежав у ліжку і тепер вже встав, трохи ослаблений, але здоровий і вигріваюся на сонці, бо відколи я заслаб, погода чудова. Хотів виїхати на сьому тижні,
а тепер мушу почекати, щоб прийти трохи до себе, і думаю виїхати в неділю, 22, а зі Львова 24, значить, 25 вранці буду у Києві. Дуже я був би радий і вдячний тобі, коли б ти виїхала з дітьми до Києва. Коли б що змінилося — напишу або телеграфую. Скучив я за Вами. Цілую тебе і всіх наших.
Твій Муся.
284.	До Володимира Гнатюка
4 серпня 1912 р.	У вагоні з Ворохти
до Станіславова, 4/УІІІ 1912.
Дорогий пане Володимире!
На диво, їхалось мені добре, бадьорно, погода сприяла. За рогачкою схопила нас гроза, буря з градом й заливним дощем. Мочило, прало й било цілу годину. Ми промокли трохи і мусили заїхати до лісничівки, де перечекали негоду. Натурально, втратили потяг і приїхали до Ворохти по 4-тій. Не було вже чого їсти. Юнгерові я дав 18 кор[он], хотів 20. Але то байка, найгірше, що перемучився і може чи не перестудився гірше. Добродій] Крип’якевич їде з нами до Станіславова. У Львові доведеться певно заїхати до готелю, бо трудно вночі когось колошкати. Цілую Вас всіх. Напишу завтра рано.
Кланяюсь.
М. Коцюбинський.
285.	До Володимира Гнатюка
8	серпня 1912 р.	8.УІІІ 1912. Львів.
Дорогий Володимире Михайловичу!
До Львова зо всякими пригодами (не було жодного місця у всіх 3-х класах) і з опізненням приїхали якось. Ніхто нас не стрів, бо д. Федюшка чекав о 9, а потому ні. Взяли фіакра і поїхали до «Народної гостин[иці]», де, очевидно, я не спав ані хвилини, хоч атаку не було.
251
Не заїхали до Вас, бо було пізно і не могли ж будити Михайла так пізно. Сьогодні до лікаря не ходив, бо почуваю себе краще, і коли вночі не буде атаку, поїду додому, бо ліпше слабувати вдома, ніж у Львові. Погода нині чудесна.
Тут чимало приїжджих, є, здається, М. В. Лисенко, є пані Романович, Левінська з Кракова. Але все се мене не тішить, бо подумайте, який я перемучений. Сьогодні лягаю рано, може вдасться заснути хоч трохи. Добродій] Федюшка кланяється Вам. З Києва напишу знову (або як не зможу завтра виїхати, то зі Львова). Коли Ви дістанете для мене яку кореспонденцію з Чернігова, прошу нищити її, бо вона мені не потрібна. Кланяюся з Юрком всім Вам, Волянським, п. Бохенській і Крушельницькому.
Ваш М. Коцюбинський.
286.	До Володимира Гнатюка
15 серпня 1912 р.	2/15.УІІІ 912. Чернігів.
Дорогий Володимире Михайловичу!
Чи дістали 2 мої картки з дороги? Третьої я вже не годен був написати. Ледве доїхав додому і надобре роз-хорувався. Ходили коло мене аж три лікарі, а помогли ще мало. Останню ніч спав перший раз і тому маю силу написати до Вас сих пару слів. До цілої моєї біди я мав десь застудити живіт і дістав острий катар шлунку. Може, почну поправлятись потрохи, хоч поки що се лиш надія.
А як там Ви, чи дужі, як пані? Ви мене забули, бо я од Вас нічого не дістав. Хочеться мені сердечно подякувати Вас і паню Олену за добрість та дбайливість про мене. Велика й сердечна подяка. Спасибі також добродіям] Волянським, д. Крип’якевичеві і всім, хто виявив свою симпатію до мене та помагав мені в лихій пригоді. Кланяюсь п. Бохенській, Крушельницькому, коли вони ще в Криворівні.
З посилок я дістав тільки останню («Етнографічний збірник») і ще одну — 2-гу, здається. Прошу Вас, рекламуйте ще 2 або, коли Вам повернули, вишліть, що можна, рекомендовано.
Вітаю всіх, а Вас цілую.
М. Коцюбинський.
Наші уклоняються Вашій родині.
288.	До Леопольда Лукича-Будая
14 вересня 1912 р.	1.ІХ 912. Київ.
Високоповажаний добродію!
Не можу до Вас зайти сам, бо почуваю себе недобре. Я приїхав сюди до лікаря і міцно сподіваюся на гонорар за оповідання] «Коні не винні», який Ви ласкаво обіцяли вислати мені в недовгім часі. Будьте ласкаві, передайте гроші моїй жінці — Вірі Іустинівні, яка занесе Вам сю картку. Всього найкращого.
М. Коцюбинський.
289.	До Володимира Гнатюка
17 вересня 1912 р.	Київ, 4/17.ІХ 912.
Дорогий Володимире Михайловичу!
Як бачите, сиджу у Києві і лічуся у професора. Не писав до Вас, бо та перша ніч, яку я проспав і по якій написав до Вас — була остатньою. Весь серпень і досі я хорий, не сплю, не їм, мучусь. Трудно навіть взятись за перо, щоб написати кілька слів. Навіть читати не можу. Лікар-професор. радить мені терпіти і спокійно чекати, поки все минеться, бо нічого дуже небезпечного нема. Нині їду додому, а коли не буде краще, вертаю до Києва і лягаю до шпиталю. Скоро напишу до Вас і вишлю гроші. Вибачайте, що спізнився.
Як Ваше здоров’я та пані Олени?
Цілую Вас і Ваших.
М. Коцюбинський.
254
290. До Михайла Могилянського
24 вересня 1912 р.	11ЛХ 912. Чернігів.
Дорогий Михайле Михайловичу!
Жалкую дуже, що не міг перед Вашим од’їздом ще раз побачитись з Вами, бо несподівано мусив виїхати до Києва, так мені стало погано. Просидів у Києві цілий тиждень, лічився у проф. Яновського, а результатів жодних. Так само не сплю, не їм, мучуся і нічого не можу робити. Словом — інвалід, і не знаю, коли кінець буде сьому. А як же там Ви? Чи добре доїхали, що поробляєте, чим скінчилися городнянські справи? А до мене оце писав д. Миролюбов, прохав дати дещо для «Заветов». Я думаю, що «Подарунок на іменини» підійде, і коли він у Вас готовий, пришліть мені, будь ласка. Ще одно прохання: чи не вдало б ся Вам зайти до «Современника» та розпитати, коли надрукують «Коні»?
Цілую Вас сердечно. Привіт Вашим.
М. Коцюбинський.
291. До Наталії Кобринської
25 вересня 1912 р.	12/25.ІХ 912. Чернігів.
Високоповажна пані!
Велику приємність зробили Ви мені своїм дорогим для мене дарунком, а ще більше тим, що згадали про Вашого постійного поклонника. Сердечно дякую. Ми всі, цілою родиною, завжди згадуємо з великою приємністю той час, коли ми вітали Вас у своїй хаті. Не можу замовчати свого жалю, що Ви покинули белетристику. Чому?
Прошу вибачити, що пишу коротко: я тепер тяжко слабую і навіть з подякою за книжку дуже опізнився. Я і родина моя вітають і здоровлять.
З високим поважанням
М. Коцюбинський.
255
292. До Івана Крип’якевича
25 вересня 1912 р.	12/25.ІХ 912. Чернігів.
Високоповажаний добродію!
Дуже Вам дякую за пам’ять і за привіт з Криворівні. Весь час, відколи я приїхав додому, збираюсь подякувати Вам сердечно за дружню поміч в дорозі до Львова і за добрі відносини до мене. Однак тяжка слабість так мучила мене весь час (та й тепер не краще мені), що я не мав енергії взятись за перо. Але краще пізно, ніж ніколи. Як живете? Що робите тепер? Здоровлю.
Ваш М. Коцюбинський.
293. До Володимира Гнатюка
7 жовтня 1912 р.	24.ІХ 1912. Чернігів.
Дорогий Володимире Михайловичу!
Не знаю, з чого, почати: чи дякувати, чи прохати вибачення за те, що довго не писав. Але вибачити мене Ви, певно, встигли вже, діставши мою картку з Києва, в якій повідомляв, що весь час, відколи виїхав з Криворівні, тяжко хорую і не можу і досі ніяк поправитися.
Отож краще дякувати — сердечно хочеться подякувати і поцілувати за все — за пам’ять, за листи, книжки, поздоровлення на іменини. Все я дістав, навіть того листа з Криворівні, що поданий був на пошту в Ясенові 24.УІІІ і йшов до мене цілий місяць. Але вернусь назад, до часу свого виїзду з Криворівні, щоб коротко оповісти Вам, що діялось зо мною аж досі.
Як тільки сів я «на юнгера», зараз почув себе ліпше, природа, рух і повітря підняли нерви і здавалось мені, що я одужую. Про пригоди в дорозі знаєте десь од д. Крип’якевича, з яким ми бідували разом, та й з моїх двох карток ще з австрійської території: з Станіславова і зі Львова. У мене таке враження, що Ви їх не дістали, хоч маю свідків, що я їх кинув до скриньки. У Львові мені було дуже погано, але я старався підбадьорити, підняв (яка була) енергію, щоб доїхати якось додому, бо не хотілося лягати у львівському шпиталі (що б я зробив тоді
з Юрком, особливо коли б слабість затяглася?), і якось дотягся до Києва, перемагаючи себе. Тут мене стріли жінка і діти і зараз забрали додому, де я можу мати і лікарів і добрий догляд. От і почали мене лічити і чим далі лічать, тим мені гірше. Не сплю (хіба 1 — 2 год. за ніч), нічого не можу їсти, астма так мучить, що розказати труд но, а за всякими ліками і світу божого не бачу: дня мені не стає, щоб все те ковтнути. Перемучився я так місяць і поїхав до Києва, до спеціаліста-професора. Що мене коштувало і нервів і грошей (40 корон кожні оглядини), заким я достукався до того божка та міг користуватися його порадами. Ну, та й що ж? Ковтаю нові ліки, а здоров’я по-старому лишилося. Так само не сплю ні вдень, ні вночі, не можу нічого їсти, та ж астма. А ослаб так, що ноги заплітаються, голова не робить, навіть читати не можу. Робота лежить, а я мучуся бездіяльністю і проклинаю життя. Коли буде інакше — не знаю, лікарі самі дивуються, що слабість така уперта. От Вам — з егоїзмом слабого - — опис мого існування. І соромно і гидко так займатися здоров’ям, та що вдієш, коли мене цілком придушило, не лише тіло, але й дух. Ну, годі, годі...
Як-то Ви себе почуваєте, слабші за мене силами, але багатші, здається, духом? Що дала Вам Криворівня — плюс чи мінус? Чи можете тепер працювати і чи дбаєте вже про те, щоб у Вашій канцелярії поставили грубку, аби не повторилася торішня історія? Коли не поставлять коштом Т[оварист]ва, я готовий збирати тут жертви на грубку, щоби врятувати життя і здоров’я нашого вченого і секретаря Т[оварист]ва Гнатюка.
Згадав про гроші і соромно мені стало, що так запізнився з пересилкою довга Вам. Тільки вчора жінка вислала переказом на Вашу адресу 35 руб. (88 кор[он] 89 гелерів]) — але біда в тім, що я забув, скільки саме корон передав мені д. Федюшка. У нього певно записано, і коли я одіслав менше, то прошу мене повідомити і не гніватись за таку погану пам’ять.
Незабаром (І.Х) треба одсилати оповідання для збірника Франкового, а я не можу навіть сказати, коли зможу сісти за роботу. Що мені робити? Дуже велика прикрість. Напишіть мені, як здоров’я пані Олени, як Ваші діти? Юрочка цілую. Наші вітають сердечно Вас і вп. пані.
Цілую і обнімаю Вас.
М. Коцюбинський.
294. До Олекси та Марії Волинських
7	жовтня 1912 р.	24.ІХ 912. Чернігів.
Високоповажане добродійство!
Сердечна подяка за пам’ять і за милий для мене привіт з Криворівні. Фізично не міг одписати, бо весь час хорий, не сплю, не їм і тільки дивуюсь, як ще жию на світі. Недавно повернув з Києва, куди їздив до ліпших лікарів, але нічого не помагає. Як трохи буде ліпше, напишу до Вас ще, а тепер бажаю всього найліпшого.
Вам щиро відданий
М. Коцюбинський.
295. До Миколи Федюшки
13 жовтня 1912 р.	ЗО ст. ст. IX 912. Чернігів.
Дорогий товаришу!
Волів би й я одповідати на Ваш лист при кращім здоров’ї та годі дочекатися. Мені все гірше і гірше, серце перестає робити, ноги розпухли і не можу ходити навіть. Але все те байка, аби була можливість хоч щось робити, хоч би читати, врешті, а то й сего не годен, бо голова як в тумані по тяжких ночах.
Ваш лист приніс мені мало приємного: Ви також жалієтесь на здоров’я, на очі. Побережіть себе, Ви ще молоді, перед Вами стільки ще праці.
Дуже Ви заінтересували мене своїм двотижневиком, яким хочете «робити опозицію». Але кому? Яким напрямкам суспільним чи політичним? Цікавлюсь. Може б Ви прислали мені проспект видання (коли вже маєте) або перше число часописі.
В Києві, як певно чули вже, має виходити «Сяйво» з дуже цікавою (принаймні для мене) програмою. Але оголошення про той журнал в «Раді» робить комічне і, навіть, неприємне враження.. Редакція з радістю оповіщає, що «вже приймається передплата» і ані словечка про те, коли має виходити часопись. Хвалиться, що беруть участь кращі письменники і не подає ні одного імені, опріч прізвища редактора «Корольчук», яке у нас — порожній звук.
258
Словом — нема довір’я до нового органу друку, нема охоти послі шати ся з передплатою. Чи не знаєте Ви, що це за диво, «Сяйво» оте?
Про з’їзд письменників я так само нічого не чую нового. Думаю, що він не одбудеться, бо для організації його треба праці, енергії, дбайливості, а не самих слів. А ми багатші на слова, ніж на діла.
Коли побачите д. Яцкова, подякуйте йому од мене за ту приємність, яку я дістав, читаючи початок його «студії» — «Блискавиці». Мені дуже подобалась манера письма, прекрасна обсервація і прозорість, легкість малюнка. Я дуже радий, що ся річ удалась йому і що по довгій перерві він так щасливо знов виступив у «Віснику».
Що Ви тепер поробляєте? Що пишете? Я ще більше цікавий на чужу працю, коли сам нічого не можу робити. Буду Вам вдячний, якщо при вільному часі згадаєте Вашого хорого знайомого й прихильника й напишете пару слів.
Волод[имиру] Михайловичу перекажіть разом з привітом, що я не зараз одпишу йому, бо маю ще мало сили.
Усього найкращого. Сердечно обіймаю.
Ваш М. Коцюбинський.
297. До Олени Гнатюк
7 листопада 1912 р.
25.Х 912. Чернігів.
Високоповажана пані!
Ваша картка і лист д. Євшана, який теж рівночасно звістив мене про недугу Володимира Михайловича, засмутили мене несказанно. Я думаю, що, опріч застуди, тут була причиною і іритація. Але, як би там не було, справа настільки поважна, що її не можна так залишити. Як тільки Володимирові] Михайловичу] буде краще, він мусить виїхати на зиму в тепліші краї. Я думаю, що ми всі маємо обов’язок дбати про се. Як він тепер себе почуває? Мені теж треба кудись виїздити, але страшно подумати навіть, бо стан здоров’я такий, що не можу виїхати до Києва, де маю лягти до шпиталю, чи надовго — не знаю. Поцілуйте од мене В[олодимира] Михайловича, най швидше одужує. Наші всі бажають йому здоров’я і кланяються Вам.
За «синю кн[ижечку]» дуже дякую. Пишіть до Чернігова, мені дошлють. Я ще напишу з Чернігова чи з Києва.
Ваш М. Коцюбинський.
298. До Віри Коцюбинської
7 листопада 1912 р.	25.Х 912.
Биб[иковский] бульвар, № 17, клиника пр[оф]. Образцова,
2	год. дня.
 Дорога Вірунечко, не знаю, чи піде сьогодні ця картка, бо певно о 3-ій год. ніхто сьогодні до мене не прийде через смерть Лисенка, а як і прийшов би, то кине картку не раніш, як о 6[-ій]. Сьогодні я нікого з лікарів не бачив, Образцов заскочив на хвилину, пощупав пульс, серце і сказав повторити те саме лікарство [...]. Мене од лежання [...] болить голова, думаю поговорити з турком, може щось порадить. Нового нічого. Не турбуйтеся мною. Лежу спокійно і читаю книжку. Як здоров’я мамине і дітей? Цілую всіх. Твій Му ся.
261
299. До Віри Коцюбинської
8	листопада 1912 р.	26,Х 912.
Дорога Вірунечко, вчора писав до тебе. Сю ніч не спав, кашляв і утомив серце. Лікарі кажуть, що мій кашель залежить од серця. Кров застоюється в легких і через те такий неспокій вночі. Образцов видумав якесь средство для мене од кашлю. Всі лікарі, служащі і прислуга дуже добре відносяться до мене, дбають, здається, більше, ніж за других.
І Стражеско, і Образцов казали сьогодні, що у мене з серцем трохи лучче, пульс кращий [...]. Ноги трохи одтухають. Казали лежати. їм я більше, ніж вдома, бо соромно докучати тут з стравами так, як докучав Ліді. Вчора було у мене багато гостей. Євг[ен] Харл[ампович], Сергій, Стешенко, Леонтович, який приніс квіток і книжок. Я спокійний, стараюся одужати, чекаю твоїх листів. Як здоров’я мамине і всіх? Поцілуй од мене. Як ти доїхала? Завтра, певно, матиму звістки з дому. Бережіться і не слабуйте. Цілую. Муся.
301. До Віри Коцюбинської
9	листопада 1912 р.	27.Х 912. Київ,
Бибик[овский] бульвар, № 17, клініка пр[оф]. Образцова.
Це вже третю одкритку пишу до тебе, дорога Вірунечко, а од тебе нічого нема, хоч сьогодні могло б бути. Тривожусь. Чи всі здорові? Як мама? Нехай мама бережеться та й всі бережіть її. Вчора увечері [.,.] дали якісь каплі на сон. Я, звичайно, не спав, чим всіх здивував, але ніч провів незвичайно спокійно, навіть і разу не кашлянув. Почуваю себе непогано, всі 3 доктори задоволені з мене, пульс і серце трохи спокійніші, ноги одтухають. Держать мене у ліжку, дають ту ж саму мікстуру, видумують страви (хоч їсти ще не можу), взагалі всі дбають про мене. Принесли мягку подушку. Показалося, що прислуга у когось украла її для мене. Од 3 до 6 ходять до мене гості і носять квітки. Стоїть уже на столі аж 10 хризантем різних кольорів і гладіолуси. Цілую всіх і тебе дуже. Чекаю звісток. Завтра напишу. Твій Муся.
Ура! Переводять сьогодні в окрему хату!
302.	До Михайла Могилянського
9	листопада 1912 р.	27/Х 912.
Киев, Бибиковский бульвар, № 17. Университетская клиника проф. Образцова, мені.
Дорогий Михайле Михайловичу!
Велике спасибі Вам за рукопис перекладу і за листа. На жаль, я ще й досі не маю сили переглянути переклад і одіслати Миролюбову. Перевезли мене до Києва і поклали (буквально) в клініку. Кажуть, дуже погане серце і од того всі мої слабості. Чи поправлюся і чи скоро — не знаю.
263
Найгірше, що нічого не можу робити. Як Вам живеться? Не забувайте мене, пишіть до Києва. А може, ред[акція] «Соврем[енника]» вишле мені сюди книжку з оповіданням? Цілую Вас сердечно.
Ваш М. Коцюбинський.
303.	До Віри Коцюбинської
10	листопада 1912 р.	28.Х 912. № 4.
Вчора дістав таки твою одкритку, дорога Вірунечко, дякую дуже, бо заспокоївся, що Ви всі здорові. Пиши більше, тобі ж легше ходячи, ніж мені лежачи. Вчора увечері мене перевели в окрему хату (№ 9), подвійну, велику, але буду я там сам, нікого більше не пустять. От першу ніч я й спав доволі спокійно і довго (годин 4), менше кашляв, і астми не було. Ноги потроху одтухають. Однак сьогодні почуваю себе не дуже добре, нудить (од мікстури, яку сказали покинути). Дозволили їсти виноград і груші. Симиренко хоче прислати мені добрих груш. Новин за один день нема, гості бувають. Поцілуй од мене маму і всіх наших.
Цілую тебе.
Муся.
304.	До Віри Коцюбинської
11	листопада 1912 р.	29.Х 912. Київ. № 5.
Дорога Вірунечко! Вчора дістав твою другу одкритку і рекомендованого листа. Дуже дякую. Сьогодні був у мене Белкінд і передав одкритки та марки. Через нього нічого не передаю. Все, певно, буде ціле, пальто лежить в комоді.
Я почуваю себе непогано. Вже 2 ночі потрохи спав, першу ніч 4 год. і минулу — 3 год. Після безсонної ночі я завжди почуваю себе краще (нерви), ніж після сну, бо тоді вдень наступає реакція. Лікарі про мене дбають. Часом в день буває в мене 5 лікарів (Образцов, Стражеско, Рафієв (той 2 — 3 рази в день), Соф’їн і Петровський). Лічать мене тільки од хороби серця, а од шлунка — ні, бо
кажуть, що всі мої слабості од серця. Стежать за пульсом, диханням, мочою, дають сердечні мікстури і порошки, часом на ніч наркотику — та й все. Біда тільки, що всі сердечні средства впливають на шлунок, мене нудить і треба покидати всякі ліки на деякий час. Шлунок через те не дуже добрий. [...] А Образцов сказав сьогодні їсти фрукти. Тільки їх треба самому купувати, а нема кому доручити. Все сподівався Леонтовича, а він третій день не показується. Був сьогодні Чикаленко, Вол[одимир] Шухевич, Боровик (кланявся тобі). Боровик служить в Одесі, служба спокійна, бере 2000 руб., задоволений.
Хата моя вентилюється теплим повітрям весь день. Повітря, здається, непогане. Про мед спитаю пізніше (це я одповідаю на останню одкритку, яку тільки що принесли). Щодо їжі, то не завжди добре буває. Хоч сестра (Віра Дмитрівна) і старається, але для мене окремо не можуть готувати, і трапляється, що деяких страв я не можу їсти. Часом замінюю, добиваюсь кислого молока
1	т. ін. Взагалі роблю все, що можу. Турок обіцяв, що за
2	тижні поставлять мене на ноги, а мені не віриться. Ну, бувай здорова. Побажай здоров’я мамі, Ліді і дітям. Знайомим — уклін. Цілую всіх і дуже тебе. Твій Муся. Пиши.
305.	До Віри Коцюбинської
13	листопада 1912 р.	31.Х 912. Київ. Палата № 9,
2	год. дня. № 7.
Одповідаю на твою картку з 29, дорога Вірунечко. Тепер мої картки скупі, як і життя моє. Вчора заходили Євг[ен] Харл[амнович], Леонтов[ич] і Сергій. Леонтов[ича] я щось 4 дні не бачив, бо він слабував. Приніс мені хунт винограду, 5 груш і трохи ікри. Виноград не кращий, ніж у Чернігові, і все не видасться мені дуже смачним. Але трохи з’їв на ніч. Спав годин з 4, не дуже спокійно: болять зуби, десь схопив флюс. [...] їм фрукти, тільки обережно, через 2 години по лікарстві, бо йод не мириться з фруктами. Молока п’ю більше, вранці 2 склянки за раз і вдень ще зо дві, може ДІЙДУ до 3-х — 4-х. їм увечері кисле. Ноги так само одтухають, але йде не зовсім. Не дозволяють вставати. Лікарі бувають щодня. Образцов хвалиться, що він мій товариш по нещастю, бо хорий на серце.
Всі до мене уважні, лікарі, сестри і прислуга. Самопочуття так собі. Вчора і сьогодні хочеться спати вдень. Часом дрімаю. Багато читаю. Чи всі здорові вдома? Цілую всіх і тебе. Пиши. Не забувай. Твій Муся.
306.	До Віри Коцюбинської
14	листопада 1912 р.	1.ХІ 912. Київ. 2 год. дня.
№ 8 листа.
Я не знаю, моя дитино, через що ти не дістала моєї одкритки. Щодня я пишу більш-менш в один час, після візитацій, щоб можна було написати про новини, коли вони будуть, і більш-менш одночасово оддаю вкинути в скриньку. Ти ж бачиш — я навіть номерую листи — і коли що пропадає в дорозі — видко зразу. Твої листи я дістаю, здається, всі і дуже тобі дякую. На твої питання стараюся завжди одписати. У мене новин мало. Сю ніч не спав, болів зуб (флюс), а сьогодні болить голова і слабість. Лікарі нічого нового не кажуть, держать мене на йоді. П’ю більше молока, сьогодні вже 5-ту склянку та ще вип’ю. їм потроху фрукти, виноград, груші. Найлегше їсти груші, приємніші, ніж виноград, тільки вони тут дорогі. [...] Ось і все. Чи ти заплатила Утєвському? Заплати конче. А зібрали що для Гнатюка? Чи всі здорові? Нехай мама бережеться. Цілую всіх і тебе.
Твій Муся.
307.	До Володимира Гнатюка
14 листопада 1912 р.	1/14.ХІ 912. Київ.
Дорогий Володимире Михайловичу!
Чув я про Вашу біду, чув, що лежите, й особисто не хотів Вас турбувати. Писав до пані Олени, але вона мені не одповіла. Як ся маєте тепер? Чи встаєте вже з ліжка, чи не показується кров? Конче треба їхати Вам на зиму в теплі краї. Не осміхайтеся скептично. Воно ж якось мусить так скластися. Мені також не дуже добре. Вже скоро два тижні, як я лежу (літерально) в університетській]
клініці у Києві і коли встану — ніхто не відає. З серцем дуже погано, не працює, ліниве. Напишіть мені, як можете, про себе на адресу: Киев, Бибиковский бульвар, № 17, Университетская] клиника пр[оф]. Образцова, палата №9.
Сердечно вітаю пані Олену (як здоров’я?) і прошу її, коли Вол[одимир] Михайлович] не зможе, написати мені про стан його здоров’я.
Цілую і обіймаю Вас.
М. Коцюбинський.
308.	До Віри Коцюбинської
16 листопада 1912 р.	З.ХІ 912. Київ. 1 год. дня. № 10.
Дорога Вірунечко! Нарешті ти дістала разом аж 3 моїх листи. Значить, не тут вони пропадають, а пошта неакуратна. Не турбуйтеся, коли який день не дістанете листа, хоч я щодня пишу: зо мною нічого не станеться, бо мені все лучче і лучче, я поправляюся. Сю ніч не спав, мучили зуби, хоч на ніч ставили компрес і давали щось полоскати. Вчора Образцов одмінив йод, бо я дуже погано переношу його, дістав нежить, хрипоту, болі за ушами. Тепер посадили на якесь сердечне средство. П’ю багато молока, шлунок уже три дні — дуже добрий, певне, помагають фрукти. До мене приходять гості, вчора була Русова, Чикаленко, Черняхівські, принесли квіток.
А все ж скучно лежати, скучно за домом, і я нетерпляче чекаю твого приїзду. Може привезеш трохи груш і яблук. Як здоров’я мамине і всіх наших? Цілую міцно всіх і тебе, Вірунечко.
Муся.
309.	До Віри Коцюбинської
17 листопада 1912 р.	4.ХІ 912. 10 год. ранку. Київ. № 11.
Вчора увечері дістав твого листа, дорога Вірунечко. Ніч у мене була трохи краща, флюс проходить, і я спав години 3 — 4. Все ще не доволі, але сподіваюся тепер спати. Самопочуття — нічого собі, часом чую утому — без
причини. Одповідаю на твої питання: смак у мене кращий, язик не такий білий, хоч міняється: один день чистіший, на другий — гірший. їм я так: рано о 8 год. 2 скл[янки] молока гарячого з сухарями. О 10 год. рано якась кашка, капуста або знов молоко, потому їм фрукти (вони поправляють мій шлунок). О 1-й год. дня обід, суп — з’їдаю все. Другу страву (риба, каша, горох з морквою або ще щось таке) їм вже неохоче і недоїдаю, а на третє, солодке — киселі, желе, мус — з’їдаю. Потому фрукти. О 5 год. дня кисле молоко, о 8 солодке — і все. Лікарі кажуть, що мені краще, — і правда. Про Гнатюка чув од одного галичанина, що йому погано, цілий місяць лежить. До мене приставили 3-х студентів, але якихсь неуків і нецікавих. Вони мене мало турбують. Вчора був Шраг у мене, він розкаже про мене. Нетерпляче чекаю тебе. Дуже скучаю. Хоч мене всі балують і носять гостинці.
Цілую всіх і тебе.
Твій Муся.
Чи заплатила Утєвському?
310.	До Михайла Могилянського
17 листопада 1912 р.	4.ХІ 1912. Київ.
Спасибі Вам, дорогий Михайле Михайловичу, за Вашого листа. Мені, хорому, особливо приємно було його дістати. Здоров’я моє потроху поправляється, але дуже потроху, і я не маю надії, щоб мене скоро пустили з ліжка. Лікарі кажуть, що маю дуже перевтомлене серце, яке одмовляється працювати. Але все ж йде на краще, бо 6 днів лежання — а вже загубив 13 хунтів своєї ваги (зійшла вода з ніг). Про Гнатюка я чув, що хоч йому легше, а все ж ще не встає з ліжка. «Наречену» Вашу недавно перечитав, подобалась більше, ніж перше опові дання. [...]
Цілую Вас сердечно.
Вази М. Коцюбинський.
312. До Віри Коцюбинської
Ґ9 тстопада 1912 р.	5.ХІ 912. Київ. 10 год. ранку. № 12.
Дорога Вірунечко! Одгювідаю на твої питання (остатні): 13 хунтів я загубив через те, що зійшла вода з ніг. Лікарі кажуть, що вона була і вище, тільки непомітна. Опухоль не зовсім зійшла, трохи лишилась коло кісточок. Я міряю ногу: то було 24 — 25, тепер 21 — 22, вгорі замість 35 — 33 — тепер 30 — 3072. Як погана ніч, зараз ноги трохи припухають. Я не схуд, бо їм більше, ніж вдома. Вчора описував тобі, що їм. [...] Я сливе не ходжу, тільки вранці і увечері встаю, щоб умитися тощо. Не дозволяють вставати. Трохи ослаб од лежання, докучило. М’яса зовсім не їм, не хочу. Яєць теж не їм. Флюс мій пройшов, але сплю препогано і дуже мало. Важко дихаю по ночах [...]. Вдень — вчора і сьогодні — почуваю себе так собі, не дуже бадьоро. Вчора мене мучили, кололи. Брали кров з вен, Фаворський просив зробити аналіз крові. Довго не могли знайти вени і кололи болюче, глибоко і довго. Ну, та пусте. Читаю не так багато, нема книжок. Щось 2 т. Лондона, сборы. «Знания», а тепер № 10 «Фіордів», дістав Саєнко. А од Романа я не дістав одкритки. Чи всі здорові? Чекаю тебе нетерпляче — привези [...] кілька хусточок. Може ми з тобою поїдемо додому? Цілую всіх міцно і тебе, Віруня.
Твій Муся.
313. До Віри Коцюбинської
19	листопада 1912 р.	6.ХІ 912. 2 год. дня. Київ. № 13.
Дорога моя Вірунечко! Сьогодні не маю чим похвалитися. Ціла ніч пропала, спав не більше 7г години, мучила астма. Та й вдень погано дихаю. Ноги трохи більше опухли [...]. Важився сьогодні. Прибуло 47г хунти, що теж недобре. Мені б треба худнути, кажуть. Жалівся сьогодні Стражеску й Образцову, а вони кажуть, що з серцем у мене краще, добрий пульс. Температура низька — 35,9. 5 днів я був тільки на одному лікарстві (легкому сердечному), сьогодні Образцов змінив лікарство з завтрашнього дня. Він завжди сам визначає лікарства.
270
Вставати не дозволяють. Лежу й лежу без кінця. До мене навідуються найчастіше Євг[еп] Харл[ампович] (кланяється тобі і просить, щоб ти до них заїхала, як приїдеш), Сергій і Микола, Леонт[ович], який балує мене фруктами, ікрою, квітками. Щодня буває кілька чоловік. Нетерпляче чекаю твого приїзду. Привези з собою мою фотографію в білому костюмі (для Леонтов[ича]), знайдеш у великій шафі, середні двері, внизу. Чи здорові всі наші? Як мама? Цілую всіх. Знайомим уклін.
Твій Муся.
314. До Володимира Гнатюка
26 листопада 1912 р.	13/26. XI 912. Київ.
Як я зрадів дуже, побачивши нарешті Ваше власноручне письмо, дорогий Володимире Михайловичу! Розумію, що до поправки ще далеко, а все чогось мені було так приємно, наче я сам одужав. Слухайте! голубчику, здобудьтеся, врешті, на філософську позицію, чи заткніть вуха й заплющте очі, як уже хочете, а не зважайте тільки на всякі свинства, не іритуйтеся, не псуйте собі здоров’я. У Вас ще є краща мета в житті! Вам треба бути здоровим і працювати, а решта — дрібниці. Як себе почуваєте тепер, чи вже ходите бодай по хаті? Мене прикували до ліжка і не кажуть, коли дозволять навіть сидіти. Мені все ще дуже недобре, на поправку щось мало надії. Досі не сплю і не їм. Схуд, змарнів, в голові якийсь кисіль, часом читати не годен навіть, але за обіцяну книжку все ж дуже дякую. Вовк ще нічого не прислав мені. Певно, пришле. Як там Ваші? Чи пані Олена здорова? Кланяюсь і здоровлю її, а також діток. А Вас сердечно цілую і прошу берегтися, щоб швидше одужати.
Не забувайте
Вашого М. Коцюбинського.
271
315. До Михаила Могиляиського
27 листопада 1912 р.	14/ХІ 912.
Гїпїл, Бибнк[овский] бульв[ap], 17, клин[ика] проф. Образцова, палата № 9.
Я вже одписав Вам коротко на Ваш лист, дорогий Михайле Михайловичу, а тепер знов пишу кілька слів. [...] Що коло Вас чувати? Чи здорові? Що дізналися з «Современника»? Коли ж піде оповідання? Московське «Книгоиздательство писателей» хоче, щоб я друкував дальші томи у нього. Як радите? А я все лежу, все мені погано, і не знаю, коли ісправлюся. Вашим уклони.
Цілую сердечно.
Ваш М. Коцюбинський.
З	і 6, До Віри Коцюбинської
29 листопада 1912 р.	16.ХІ 912. Київ. 2 год. дня.
Дорога Вірунечко! Не знаю, що сталося вдома, що вже три дні не дістаю хоч би коротенької звістки. Турбуюсь дуже — і як ще сьогодні нічого не буде, доведеться телеграфувати до когось, запитати. Коли ж все благополучно і тільки через лінощі мені не писано, то хай їм стидно буде так забувати про мене, хорого. Адже повен дім людей, які вміють писати. Я все ще почуваю себе недобре, хоч трохи краще. Спав уночі години 4, не менше, зуби трохи менше болять, хоч в роті — наче рана, і їсти нічого не можу, навіть фруктів. Живу молоком, один зуб навіть випав у мене, та я задоволений, бо однаково довелось би рвати. Ці 2 дні нікого у мене не було, тільки накоротко — Сергій. Сливе нічого не читаю, голова болить. Поцілуй од мене всіх наших. Цілую тебе міцно. Не забувай.
Муся.
317. До Віри Коцюбинської
2	грудня 1912 р.	19.ХІ 912. Київ. 2 год. дня.
Дорога Вірунечко! Здоров’я мов потроху поправляється. Коли б не біль зубів, не нариви па деснах, які мене страшенно мучать, я б поправлявся ще швидше. Сеї ночі знов спав з перервою через зуби годин 2. А все ж ніч була добра, і вдень я дрімаю. [...] Апетит появляється, часом хочу їсти і нічого не можу, опріч супів, кашок, молока. Навіть булку мушу розмочувать. Фруктів зовсім не їм, вони всі погнили. Стражеско обіцяв дозволити мені за кілька днів сидіти, але мій ординатор просить мене не спішити, каже, що я конче мушу лежати. [...] Гроші
3	«Вісника» пошлють тобі. Жалкую, що не попросив лишити мені 21 крб., які треба внести 27[-го]. Як воно буде?
Чи всі здорові? Цілую маму, Лідю і дітей, а тебе особливо. Твій Муся.
318.	До Віри Коцюбинської
8 грудня 1912 р.	20.Х1 912. Київ. 2 год. дня.
Дорога Вірунечко, вчора увечері дістав твою одкритку й Оксанчину. Нетерпляче чекаю сьогодні обіцяного листа. А три дні я справді не дістав ні слова. Може, десь пропали одкритки, бо я дістав лиш великого листа од всіх дітей. Я знову спав сеї ночі. Правда, боліла голова і докучали зуби (вони все ще так само болять), але все ж спав 4 — 5 год. [...] Почував би себе непогано, коли б не біль голови та зубів. Маю часом апетит і не можу їсти. Ноги так само. Лежу так само, ще не дозволяють ходити. Турбує мене, чим я заплачу 27[-ю] в клініці, бо ж всі гроші з «Вісника» одішлють тобі. Порадь якось. Напиши мені адресу Жука, я все забуваю вулицю і дім. Пришли картку галичан, треба подякувати. Юрко помиляється: двох книжок він не вернув. Чи є 6 кн. «Заветов»? Од Базилевича забери книжку Самійленка «Україні». Цілую всіх Вас міцно. Дуже скучаю за всіма.
Твій Муся.
319. До Василя Степаненка
З	грудня 1912 р.	20.ХІ 912.
Київ, Університетська] клініка пр[оф.] Образцова, палата 9.
Дорогий Василю Пилиповичу!
Сердечна дяко Вам за привіти і подарунок, який передала мені Віра Іустинівна. Як Ваше здоров’я? Як себе почуваєте тепер? А я лежу. Вже місяць лежу і ще не видко, коли дозволять хоч би сидіти. Дуже це скучна робота — лежати. Така досада, що не можу побачити Вас, живучи в Києві. Мій сердечний привіт Вам і вп. пані Вашій.
Ваш щирий М. Коцюбинський.
320. До Віри Коцюбинської
4	грудня 1912 р.	21.ХІ 912, Київ. 2 год. дня.
Дорога Вірунечко! Чекав од тебе довгого листа, а дістав одкритку. Але і за се спасибі. Знов мав доволі добру ніч, спав не менше 5 годин, і зуби менше боліли. Взагалі поправляюсь потрохи, серце і печінка стали меншими, пульс добрий, краще їм. Сьогодні їв навіть виноград, який наполовину попсувався, ? груші всі викинув. Вчора увечері Стражеско показував мене студентам і читав їм лекцію. З неї я зрозумів, що мені ліпше тепер, ніж було, про це сказав мені і Фаворський, який тільки що був у мене. Каже, що пульс у мене зовсім не той, що був раніше, а перше був дуже поганий. Радив лежати. [...] Сьогодні місяць, як я з дому, і так мене тягне додому, що страх. Як там здоров’я мамине. Лідіне і всіх? Поцілуй всіх од мене, нехай бережуться і не слабують. Знайомим уклін. Цілую тебе міцно.
Твій Муся.
274
321. До Михайла Могилянського
4	грудня 1912 р.	21.XI 912. Київ.
Дорогий Михайле Михайловичу!
Спасибі Вам за листа А я знов одповідаю Вам коротенько, бо листа мені ще трудно написати: лежу, як камінь, не позволяють навіть сидіти. Хоч трохи і легше мені, але про якусь роботу годі поки що думати. Читаю, от і вся моя робота. [...] Маю до Вас прохання: 1) напишіть мені, чи К. П. П’ятницький уже в Петербурзі, 2) попрохайте по телефону Ф. К. Вовка, щоб він вислав мені (до Чернігова) ту «синю книжечку» (етнографія), яку Гнатюк переслав мені через нього. Кланяйтесь Вашим. Цілую Вас. Не забувайте
Вашого М. Коцюбинського.
322. До Віри Коцюбинської
5	грудня 1912 р.	22.Х1 912. Київ. 2 год. дня.
Дорога Вірунечко! Цеї ночі я спав ще більше, годин 6. Зуби не так болять, але все ще в роті поопухало, і ранки не загоюються. [...] Сьогодні важився. Став знов легшим на 3Д хунта. Відколи лежу — загубив уже 183Д хунта. Вдень чогось все дрімаю, особливо до обіду, т. що і читати не можу. Сьогодні дозволили мені СИДІТИ 1/2 години, але я і без дозволу щодня сидів побільше, бо треба ж умитися, зробити туалет, поснідати, поголитися. Язик тільки чогось поганий, білий, обложений. До мене тепер мало хто ходить, більше Сергій. Вчора був якийсь учень художньої школи, мені не знайомий. Як то ви там живете? Може б ти часом написала листа, коли тобі нетрудно. Цілую всіх наших. Цілую тебе міцно.
Твій Муся.
Пам’ятай, що 27[-го] треба платити в клініку.
323. До Віри Коцюбинської
6 грудня 1912 р.	23.Х1 912. Київ. 2 год. дня.
Дорога Вірунечко! Вчора Оксанка повідомила мене (дякую їй і цілую), що ти таки розпочала писати до мене довшого листа. Значить, сьогодні буду його мати. Неприємно, що мама все слабує, а мені про се не пишуть. Я і так турбуюся маминим здоров’ям. Попроси її, щоб береглася, не застуджувалась і не турбувалась дуже, а домашніх попрохай, щоб дбали про неї. Я і сю ніч спав, годин 5, може, зуби потрохи гояться, але дуже помалу — я все ще запух і не можу їсти твердого [...]. Публіка тепер ходить до мене дуже мало, зате більше читаю. Дні проходять одноманітно, без вражень, знаю тільки те, що пишуть в газетах. Чи прислали тобі гроші з «Вісника»? Як зробити, щоб заплатити в клініку 27 с[ього] м[ісяця] 21 р.? Подякуй за мене Юрочкові і Оксаночці за листи. Поцілуй од мене маму,-Лідю і дітей. Знайомим уклони. Цілую тебе, Вірунечко, міцно, міцно. Твій Муся.
324. До Віри Коцюбинської
12	грудня 1912 р.	29. XI 912. Київ.
12 год. дня. № 1.
Дорога моя Вірунечко! Я почуваю себе краще. Ввечері вчора температура 36,8. Сьогодні вранці — 36,2. Значить, плевриту вже нема зовсім. Спав годин 5, вночі не боліло[...]. Серце, кажуть, веде себе доволі добре, шлунок поправляється, значить, скоро знов буде краще.
Що ти видумала? Не хочу і слухати. Не хочу я твого Ліхнякевича ні з яблуками, ні без яблук, не хочу і фруктів, коли ти сама їх не привезені. 6-го вранці приїдь, конче, щоб посидіти до неділі. Заяви Черненкові, чи хоч би в управу, нехай вирахують з тебе за 2 дні, коли хочуть. А ти мусиш приїхати, ти мені потрібна, тоді привезеш і гроші в клініку. Привези з собою повні відомості про стан нашої каси, я думаю, що вона не в блискучому стані. Нам треба порадитись і чимсь запомогти біді. Краще тепер це зробити особисто, ніж потому листуватись. Але без тебе я сього не зроблю.
Див. № 2.
276
29 (Четвер) № 2. (Див. № 1).
Пам’ятай, що і ти сама і точні відомості про нашу касу дуже мені потрібні. Я тебе десь пристрою, щоб тобі не платити в готелі. Або в Євг[ена] Харл[амповича], або, може, в Шеметка. Ти мені стільки пичань задаєш, що я не встигаю одповісти, бо як було мені гірше, то не міг писати. Зуби ще не загоїлись, ще є ранки, ще запухло де-не-де, але легше вже. Вчора приходили до мене Шеметок і обоє Черняхівських. Принесли домашньої булки, якої і їсти не можу Єв[гена] Харл[амповича] нема знов, виїхав у свій маєток, але скоро поверне. Леонтович 2 чи 3 рази заходив, а ось уже 2 дні не був. Не знаю, чи здоров. У них уже починається дезинфекція. Ну, ще допишу, як одбуду Образцова. (Приймаю сьогодні digitalis од серця). Тільки що був Образцов. Заспокоїв, що все скоро покращає, щось кинув Мустафі і пішов. Та я й сам бачу, що все буде краще. Нехай мама не турбується мною, я поправлюсь до різдва напевно. Ще танцювать буду на ялинку. Ноги у мене добрі тепер. Ну, поцілуй Од мене всіх, а я тебе міцно цілую. До побачення. Твій Муся.
А читати часто не маю чого.
325. До Івана Нечуя-Левицького
12 грудня 1912 р	29.ХІ 912
Київ, Бибиковсіфш] бульвар, 17. Клиника пр[оф.] Образцова, палата № 9.
Високоповажаний Іване Семеновичу!
Жінка написала мені з дому, що Ви прислали мені свою книжку «Криве дзеркало». Сердечно дякую за пам’ять про мене і за подарунок. Дуже мені досадно, що я так недалеко од Вас, а не можу Вас побачити. Вже другий місяць лежу в клініці, слабий на серце і навіть сидіти ще не можна.
Як Ваше здоров’я і що поробляєте?
З високою повагою до Вас
М. Коцюбинський.
277
326. До Михайла Жука
12 грудня 1912 р.	29.ХІ 912.
Київ, Бибиковск[ий] бульвар, 17, клиника пр[оф.] Образцова, палата 9.
Дорогий Михайло Івановичу!
Вже кілька днів, як я збирався написати до Вас, бо дістав адресу, та мені було гірше і я не міг. Як же там Ви всі поживаєте? Чув, що Ваша вп. мама була слаба, але тепер одужала. Поздоровіть її од мене. Як там Ваша дружина і діти? Що поробляєте, чи скінчили малюнки до вистави? Про себе нема чого писати, певно В[іра] Дустинівна] все розказала. Ніяк пе одужаю, здоров’я хитається то в один, то в другий бік, а па місці не стане. А я до Вас з великим прохапням, коли приймаєте. «Видавнича спілка» має видати (хоч би й зараз) мою книжечку новіших оповідань і хоче мати віньєту. Формат книжки — як і всі мої видання у Спілці. Я говорив, [...] що хотів би Вас просити. Вони радо пристають. Можуть заплатити Вам 15 — 20 руб. (звичайно, 20). Хоч це дуже мізерна цифра і мені соромно писати Вам про сю історію, а все ж я звертаюся до Вас. Віньєта може бути в 2 — 3 фарби, чи як порадите? Цілую Вас. Вп. Настасії Григорівні уклони.
Ваш М. Коцюбинський.
327. До Василя Кравченка
12 грудня 1912 р.	29.XI 912.
Київ (Бибиковский бульвар, 17, Уииверслітет[ская] клиника проф. Образцова, палата № 9).
Дорогий Василю Григоровичу!
От приємну несподіванку зробили мені своїм листом і своїми згадками. Я знов пережив ті приємні хвилини, коли бачив Вас близько, такого' завжди радісного, молодого і жвавого, або спокійну, розсудливу і добру Олімпіаду Михайлівну. Не журіться ж і тепер, якось-то воно буде. Жалко мені, що пе можу хоч ще раз послухати, як Ви читаєте своє, бо читаєте Ви дуже гарно, до того ж і написане все було цікаве, от я і слухав уважно, бо інакше не можна було слухані.
Не можу написати до Вас довшого листа, лікарі забороняють. Другий місяць держать в постелі, навіть сидіти не вільно. Часами трохи краще, то знов гірше, кінця немає. Цілую Вас сердечно.
Уклони і привіт Олімпіаді Михайлівні.
Ваш М. Коцюбинський.
328. До Володимира Гнатюка
12 грудня 1912 р.	29 ст. ст. XI 1912. Київ.
Дорогий Володимире Михайловичу!
Цілую і обіймаю Вас за звістки. Ваша картка додала мені бадьорості на 100 кінських сил, а я тепер потребую хоч би... мишачих. Дуже мене тішить, од душі, як дитина, радію, що Ви вже сидите (аж по 4 години!) і краще себе почуваєте. Бережіться тільки, живіться добре, не іритуйтесь, пам’ятайте про себе, науку, дітей, ну — та й про нас, грішних, трошки. А мені також дозволити сидіти по 7г години раз на добу, але я не встиг сісти, як заслаб знов на запалення олегочної (вже мені краще), та ще щось з животом сталось таке незвичайне, що професори тратять голови, а мене заспокоюють лише вприскуванням морфіни. Нема мені долі. Не то гуцульське життя, а світ весь забудеш, який він.
Тепер трохи ліпше. Більше писати не годен. Другим разом. Цілую. Уклони пані Олені і дітям.
Ваш М. Коцюбинський.
330. До Віри Коцюбинської
15 грудня 1912 р.	2.ХІІ 912. Київ. 2 год. дня.
Дорога Вірунечко! Мені краще. Спав, хоч і не дуже спокійно, температура нормальна (36,1 — 36,2)[...]. Печінка трохи велика і душить, а то було б зовсім непогано. 2 дні не приходить вже Образцов, заходить лиш на хвилинку до 2 тяжко слабих і кудись щезає. Стражеско все ще хо-рий. Але се не важно на короткий срок. До мене мало хто приходить, квіток вже не носять, докучив я. Але я не скучаю, читаю собі. Вчора була Андрієвська і принесла галузку білого бузку. Леонтович в Києві, але вже 4 дні не був, занятий. Євг[ена] Харл[амиовича] ще нема. Годують мене погано, пожаліюся тобі, як приїдеш. Чи ти дістаєш мої листи і коли? Я твої акуратно на 3-й день. Чому нічого не одповідаєш про приїзд до Києва? Завтра пришлю мамі папір до поліції, як[нрзб.].
Приїзди, Вірунечко, а поки що пиши. Цілую тебе міцно, а ти поцілуй маму і всіх наших. Ще цілую. Не забувай мене. Твій Муся.
331. До Віри Коцюбинської
16 грудня 1912 р.	3. XII 912. Київ. 2 год. дня.
Дорога Вірунечко! Тільки що дістав одкритку твою з 1-го (а сьогодні 3). Подивився на чернігівський штемпель, там стоїть 2-е. Нічого не розумію. Значить, ти пишеш одного дня, а кидаєш на пошту на другий. Передивився кілька попередніх одкриток — те саме. А я думав, що то пошта винна.
Почуваю себе так собі. Сплю не дуже спокійно, тяжко дихаю часом, прокидаюсь і кручуся. Рухи втомлюють мене, як вже давно не втомлювали[...]. Але температура і пульс нормальні. Печінка велика і мучить. Сьогодні з’явився по інфлуенці Стражеско. Каже — серце нічого. Образцов думає, що тепер піде па краще, але через що так думає — не знаю.
Годують мене недобре. Учора я не витримав і поговорив з сестрою. Вона каже, що старається і так догодити слабим, але то не від неї залежить, а від поганих
порядків. А все-таки обіцяла давати ті страви, які я можу їсти, принаймні. Вчора до мене на V2 години заходив Леонтович. Він дуже занятий, приїхав з заводу його директор, і він все бігає по городу у всяких справах. Євген Харлампович не показується. Або ще не вернувся з села, або Юлія Миколаївна ще хорує. Певно, тобі незручно буде до них заїхати. Я все сподівався, що зайде Шемет, і я у нього поспитаю. Може, сьогодні виясню. В найгіршому випадку заїдеш до готелю, а на другу ніч десь пристроїшся, наприклад] у Софії Федорівни, там мало людей і місце знайдеться напевно.
Подаю форму паперу для мами:
--- Як будеш їхати, захопи з собою перші 3 кн. «Заветов», де є моя повість: тут мене прохали. Лондона привези. Спасибі тобі. Я знаю, що тобі не дуже зручно їздити так часто до мене. Але ти краще не обдурюй в бюро, піхто не повірить, а заяви прямо, що їдеш... Нехай вирахують за 2 дні. Як там мама? Хоч би довше написала про неї, але тепер розкажеш. Поцілуй її од мене міцно, нехай не тривожиться мною. Лідю і дітей цілую, знайомим кланяюсь. До побачення, Вірунечко, цілую тебе міцно. Твій Муся.
332. До Михайла Жука
22 грудня 1012 р.	9.XII 912. Київ.
Спасибі Вам, дорогий Михаиле Івановичу, за листа і за згоду. [...] Ми обміркували, що віньєта має бути в 2 фарби (як третьою — Ви можете покористуватись кольором паперу). Колір паперу Ви вибираєте самі і даєте про се знати мені. Гонорар — 20 карб.
Зміст кн[иги] буде такий: «Тіні забутих предків». «Сон». «Лист». «Подарунок на іменини». «Хвала життю». «Коні не винні». «Що записано в книгу життя». Книжка буде мати заголовок «Тіні забутих предків».
Очевидячки, я Вас не в’яжу темою віньєти, але мені здається, що віньєта може бути зв’язана не тільки з даною книжкою, але взагалі з характером автора, або й з нічим не зв’язана. Чи так? Як ся маєте з родиною? Кланяюсь. Я трохи ліпше. Цілую.
М. Коцюбинський.
333. До Михайла Могилянського
23 грудня 1912 р.	10.ХІІ 912.
Київ, Університетська клініка. Бібіков[ський] бульвар, 17, отделение] проф. Образцова.
Сердечно дякую Вам, дорогий Михайле Михайловичу, за звістки і за листа. Ще тільки забули Ви повідомити, чи розмовляли Ви по телефону з Ф. К. Вовком, аби він вислав мені до Чернігова «синю книжечку» (етнографічний] матеріал, виданий по-укр[аїнськи] і по-німецьки і присланий до мене через музей Гнатюком). Простіть, що я турбую Вас такими дрібницями, але не знаю адреси Вовка. Що ж се «Современник»? І Вам і мені гроші потрібні тепер, а він все дурить. Вже 5-й день, як мені трохи краще, але все ще лежу у ліжку і коли встану, коли випустять звідси — не знаю. Отак змарнував мало не півроку, а що ся приємність коштує! Просто біда. Пишіть хоч одкритки, буду дуже вдячний. Не забувайте Вашого М. Коцюбинського. [...]
283
334. До Віри Коцюбинської
25 грудня 1912 р.	12.ХІІ Київ. 2 год. дня.
Дорога Вірунечко! Твою картку, яку ти кинула 10-го вранці, я дістав вчора (11-го) увечері. Спасибі. Сьогодні почуваю себе теж добре. Спав, хоч і неспокійно, але спав, маю апетит і смак, а це найважніше. Пульс і і-га такі самі, без зміни [...], Словом, все добре. Не приймаю жодних лікарств, опріч крапель з конвалії, сьогодні Образцов хотів щось приписати, але, побачивши, що все добре, од-клав, бо каже, що ще в організмі багато (іі^ііаііз’у.
Вчора був у мене Ілля Людвігович, але дуже коротко. Пришли мені, Вірунечко, листи «Книгоиздательства писателей» і Миролюбова. Мені треба знати, де тепер Миро-любов, щоб послати йому рукопис. Чи всі здорові? Цілую всіх і тебе, Вірунечко, міцно. Твій Муся.
335. До Віри Коцюбинської
26 грудня 1912 р.	13.ХІІ 912. Київ. 2 год. дня.
Дорога Вірунечко! Спасибі за лист, який я вчора дістав. Миролюбову вже одписую. Дістав вчора і картку твою од 4.ХІІ, яка ходила чогось в [нрзб.] і ще кудись. От порядки! Почуваю себе добре. Правда, почав трохи гірше спати, але Образцов потішає, що і він так само спить. Пульс і Інга такі самі. [...] Апетит добрий, все з’їдаю, що дають, язик чистіший, шлунок зовсім добрий. Лікарств не дають — нехай, кажуть, серце вчиться само справлятись. Самопочуття добре. Вчора заходив Евг[ен] Харл[ампович], Леонтовича, певно, нема ще. А позавчора був «старый дЪв». Сиджу в кріслі коло години, тепер менше лежу. До «Заветов» напиши ще раз. Книжки 8 «Зав[етов»] не присилали? «Вісника» вже прочитав. Тільки що дістав твою бандероль. Спасибі. Фрукти їм, купив мармеладу, який мені дозволили. Дуже радий, що вдома не слабують. Добре, коли б на різдво ми всі були вкупі і здорові. Попроси маму, щоб постаралася. Цілую всіх і тебе, Вірунечко.
Твій Муся.
336. До Павла Тичини
26 грудня 1912 р.	13.ХІІ 912.
Київ. Університетська клініка.
Любий пане Павле!
Сердечна подяка Вам і всім підписаним на листі за добрі бажання й за пам’ять. Мені так приємно було дістати Вашого листа, який свідчить, що Ви не забули про мене, що наші симпатії — обопільні. Передавайте товаришам Вашим мою сердечну вдячність і бажання веселих свят та щасливого Нового року.
Мені тепер трохи краще. Вже кілька днів, як мені дозволили сидіти по 1І2 години в кріслі, почав потроху спати і їсти. Коли так піде і далі, то, може, тижнів за 2 — 3 приїду на кілька днів до Чернігова, щоб податись звідти у теплі краї. Доведеться, думаю, їхати до Єгипту.
Ну, бувайте здорові!
Ще раз спасибі. Веселих свят. Обіймаю Вас.
М. Коцюбинський.
337.	До Володимира Гнатюка
26 грудня 1912 р.	13/26. XII 912.
Київ, Бибиковский бульвар, 17, Университетская клиника (отделение] пр[оф.] Образцова), палата № 9.
Дорогий Володимире Михайловичу!
Я вже починаю думати, що мої листи не доходять до Вас, бо Ви не обзиваєтесь, тим часом зо всіх боків мені хваляться (і з Петербурга, і з Києва), що Волод[имир] Михайлович] сими днями писав. Тільки й потіхи, що коли писав — значить, може писати. З дому мене повідомили, що дійшов «Етнографічний] збірник», за що цілую Вас сердечно. Як же Ваше здоров’я? Чи виходите з хати, чи можете щось робити? Як самопочуття? Мені сими днями (3 — 4 дні) трохи ліпше, і я таки можу сидіти, нарешті, В фотелі ПО 1І2 години. Краще сплю і їм потроху. Коли так піде і далі, то за 2 — 3 тижні можу поїхати додому. Не забувайте мене, пишіть хоч пару слів, Ви ж знаєте,
як мене все цікавить і обходить, що діється з Вами. Як здоров’я пані Олени? Чому не напишете, адже я не раз питаю. Привіт їй. Здоровлю Вас і Вашу родину з святками і бажаю щасливого Нового року. Сердечно цілую й обіймаю.
Ваш М. Коцюбинський.
338.	До Віри Коцюбинської
27	грудня 1912 р.	14.ХІ1 912. Київ. 2 год. дня.
Спасибі, дорога Вірунечко, за лист з додатком листа Вересаева: я дістав його вчора увечері. Почуваю себе трохи гірше, ніж вчора, бо цілу піч не спав: не спалося, та й годі. Вже приймав на ніч і вночі бром — не помагає. Думаю, що тут винна і духота в хаті. Надворі тепло, а палять, і в хаті нема регулятора, температура доходить вночі 17 — 18 гр. Через те втомлений сьогодні і наче з меншим апетитом їв. Але все-таки з’їв усе, що дали, і чув смак[...]. Сьогодні був Стражеско, каже, що у мене вигляд здорової людини, що серце добре працює і що на різдво або найдалі на Новий рік можна мені їхати додому. Позволив більше сидіти, але ще не ходити. Властиво — все добре. Вчора були Євг[ен] Харл[ампович], Леонтов[ич] [...]. Кажуть, що я добре виглядаю. Цілую всіх наших і тебе, Вірунечко. Пиши.
Твій Муся.
339.	До Віри Коцюбинської
ЗО	грудня 1912 р.	17.ХІІ 912. Київ. 2 год. дня.
Дорога Вірунечко, от в тім і біда, що твої листи доходять до мене аж на третій день. Чи й мої так? Картки — твоя і од дітей з 15-го — дістав я аж сьогодні. Вчора нічого не дістав з дому. Я вже писав про ці чудні історії з листами до тебе, а тепер все більше запевняюся, що листи наші йдуть кудись на цензуру. 1 кому це цікаво знати, скільки у мене мочі, або твоє питання про мій язик? Просто дивно. Я почуваю себе добре. Спав цеї ночі спокійно (коли я не сплю, то не через астму, бо вона мене не мучить тепер, а через другі причини, наприклад], неспокійно в клініці), все нормально, апетит добрий, з’їдаю все, ідо дають. Вдень часом дрімаю, наприклад], сьогодні, але недовго, хвилин 10 — 15. Шлунок добрий, язик чистіший. Почав довше сидіти в кріслі, менш утомлююсь. Сил більше. Сердечних ліків не дають. Чекаю твого приїзду нетерпляче, сама побачиш, який молодець з мене. До дітей скоро напишу. А як там мама і Лідя? Поцілуй всіх. Цілую тебе. Твій Муся.
341.	До Леопольда Лукича-Будая
1 січня 1913 р.
Високоповажаний добродію!
Як ся маєте? Давно я Вас бачив та й, певно, не скоро ще буду мати змогу навідатись до Вас. Посилаючи коректур...] користуюсь з нагоди, щоб побажати Вам веселих свят й щасливого нового року. Ще раз — усього найкращого! Вп. Павлові Пилиповичу уклони й привіти!
З високим поважанням
М. Коцюбинський.
Київ, Університетська] клініка.
19.ХІ1 912.
343.	До Андрія Дуляка
8 січня 1913 р.
26.XII 912. Київ.
Любий пане Андрію!
Спасибі, що не забуваєте мене. Вашу картку мені переслали сюди, до Києва, де я лежу, дуже слабий на серце, в Університетській клініці вже 3-й місяць. Поздоровляю Вас з жінкою з різдвом і з Новим роком. Щастя, здоров’я й чого собі бажаєте. Не забувайте завше прихильного до Вас М. Коцюбинського.
Моя адреса: Бибиковський бульвар, 17,
Университетская клиника пр[оф.] Образцова.
19 М. Коцюбинський, т. 7
289
344. До Володимира Гнатюка
10	січня 1913 р.	28 Ст. ст.
XII 912. Київ.
Дорогий та любий Володимире Михайловичу!
Листа Вашого нарешті дістав. Він був у дорозі 8 день, 4 з них у Києві, і дійшов до мене з ясними прикметами перлюстрації. Кому се цікаво знати, які у Вас літературні плани та як стоїть здоров’я — не відаю. Нині дістав картку і бодай коротко одписую, бо ще сил небагато. Тішуся, що Вам хоч трохи краще, що Ви можете виткнутися на повітря. А я вже третій місяць лежу і нічого не відаю, що буде зі мною. Здоров’я раз ліпше, раз гірше (власне, тепер поганий період). Ну, та будемо надіятися на кращі часи. Здоровлю Вас з родиною і бажаю од серця кращого Нового року, ніж як був попередній. Цілую Вас сердечно і прошу вибачити, що пишу коротко, бо щось нездужається.
Ще цілую.
Ваш М. Коцюбинський.
345.	До Михайла Могилянського
10	січня 1918 р.	28.ХІІ 912.
Університетська клініка.
Дорогий Михайле Михайловичу! Од щирого серця поздоровляю Вас і вп. родину Вашу з Новим роком і бажаю, щоб він приніс Вам якнайменше клопоту і якнайбільше радості та здоров’я.
Чи Ви возгнівались чого на мене, чи що з Вами діється, що не одповідаєте на дві мої картки? Мушу все писати до Вас коротко, бо нема сил, слабую.[...]
Всього найкращого.
Ваш М. Коцюбинський.
346.	До Михайла Жука
11	січня 1913 р.	29.ХІІ 912. Київ.
З Новим роком, дорогий Михайле Івановичу! Бажаю Вам бути здоровим, розвинути енергію і зробити в 913 щось таке, щоб 912 поблід од заздрощів. Прохаю теж поздоровити
 од мене і побажати всього найкращого в Новому році вп. мамі Вашій та Настасії Григорівні.
Як Вам живеться і як працюється? Чи дістали Ви мою другу картку з заголовком книжки і зі змістом її?
Щиро обіймаю Вас.
Ваш М. Коцюбинський.
347.	До Івана Нечуя-Левицького
11	січня 1913 р.	29.ХІІ 912. Київ.
Високоповажаний і дорогий Іване Семеновичу!
Щиро поздоровляю Вас з наступаючим Новим роком, бажаю Вам здоров’я й усього найкращого! Дякую сердечно за пам’ять про мене та за передані книжки, які я вже прочитав і якось перешлю Вам. Тішить мене, що Ви все працюєте, і цікавить дуже Ваша граматика. А от я не можу нічого робити, третій місяць лежу в клініці, а тяжко слабую вже 1І2 року. Бувайте здорові!
Ваш щирий М. Коцюбинський.
Читати маю що. Дуже дякую за добрі бажання.
7.	До редакції газети «Рада»
25	березня 1912 р.	12/25.11ї 912.
Високоповажані добродії!
З того дня, як дістанете цю картку, прошу не висилати більше «Ради» на Капрі, бо 20 я вже виїду додому.
Дуже дякую за висилку газети і щиро вітаю всіх п. товаришів,
Ж. Коцюбинський.
309
8.	До Об’єднаного комітету по спорудженню пам’ятника Т. Г. Шевченку у Києві
13	грудня 1912 р.
До «Объединенного комитета по сооружению в г. Киеве памятника Т. Г. Шевченко».
Дякуючи за честь, яку зробив мені Комітет обранням в склад жюрі, повідомляю, що я згоджуюсь взяти на себе обов’язки члена жюрі і, коли тільки одужаю до того часу, прийму участь в засіданні 21.ХІІ с. р.
З високою повагою
М. Коцюбинський.
Київ, Університетська клініка.
30.ХІ 912.
9.	До Об’єднаного комітету по спорудженню пам’ятника Т. Г. Шевченку у Києві
2	січня 1913 р.	20.ХІІ 912. Київ,
Университетская клиника.
В «Комитет по сооружению в Киеве памятника Т. Г. Шевченко».
Невважаючи на всі мої сподівання і надії, стан мого здоров’я не дає мені змоги прибути 21 [сього] м[ісяця] на зібрання жюрі, про що з жалем повідомляю комітет.
З високим поважанням
М. Коцюбинський.
