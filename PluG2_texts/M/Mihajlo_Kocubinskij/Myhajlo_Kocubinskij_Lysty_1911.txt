94.	До Євгена Чикаленка
12 січня 1911 р.	ЗО.ХН 910. Чернігів.
Дорогий Євгене Харламповичу!
Цього листа Ви дістанете па Новий рік. Цілую і обіймаю Вас і сердечно бажаю, щоб у Новому році Ви мали менш клопіт, більше здоров’я та радості. Юлії Миколаївні теж всього найкращого.
До цих бажань прилучається ціла наша родина.
Не писав до Вас довго, бо все була надія, що на різдво зберусь до Києва, але надія завела мене. Без сорому казка — не було грошей.
94
Лишився вдома і з горя (їй-богу!) написав оповідання.
Яке воно — не знаю, закинув в шухляду, нехай лежить, аж поки забуду, а тим часом, якщо поталанить (се значить, як здоров’я позволить), візьмусь за друге. Рідко коли тепер трапляється мені таке свято, що серце дає одпочинок. Особливо за останній місяць хороба посунулась наперед; по ночах не сплю, а вдень мучусь. Та годі про се, скучно і нічого не поможе. Жалко тільки часами, що мало зробив.
Спасибі Вам за придбання співробітників для «Селянина». Я так зрозумів, що Ви самі переговорите з ними і редакції не треба буде звертатись до них з окремими запросинами. Редакція вишле їм тільки числа для ознайомлення з журналом.
Читав, що українському клубові дозволено святкування роковин Шевченка. Чи є яка надія, що Крушельницька і Менцінський приїдуть на той час до Києва? Мені се дуже важно знати, і коли робляться які заходи, щоб їх запрохати, прохав би дуже Вас не одмовитись подати мені певні адреси тих артистів. Знаю, що додаю Вам тим проханням зайвих клопіт, але Ви вже простіть.
Досадно, що не догадався назвати одну з вівчарок Трьопкою. Не прийшло до голови. Досадно тому, що хотілось би якмога більше залишити в оповіданні кононівського колориту — се ж живий шматочок мого життя, і я ще досі чую смак пробування в селі у Вас. Чи доведеться ще коли так добре, вільно і приємно прожити свої вакації, як в Кононівці? Навряд.
Признаюсь, що часами маю велику потребу поговорити з Вами, хоч би побачити Вас. Так одного самотника тягне до другого. Лист все-таки мертва річ і в писанім слові менш тепла. Здається — невеликі простори нас ділять, а трудно їх перескочити. Життя завжди робить людині неприємності.
Хоч пишіть часом. Я радий буваю, як дістану од Вас хоч пару слів.
Ще цілую і ще обіймаю.
Ваш М. Коцюбинський.
95
95.	До Михаила Могилянського
12 січня 1911 р.	ЗО.ХН 910. Чернігів.
Дорогий Михайле Михайловичу!
Сердечно вітаю Вас з Новим роком й бажаю всього найкращого, здорового, радісного життя.
Не міг зразу одповісти на Ваш останній лист, серце так докучало, як ніколи перше. Ну, та дарма, урвав короткий час на святках і согрішив: написав нове оповідання. Збираюсь писать друге — та, певно, буде перерив, бо з дня на день чекаю од Вас рукописів. Д[обродій] П’ятницький вже три листи написав до мене, прохаючи швидше розпочати друк II тому. Про те просить і Горький. Він вже марить про друге видання 1-го тому, сподіваючись, що перший швидко розійдеться. Побачимо.
П’ятницький, межи іншим, писав, що він прохав контору друкувати II том не гаючись, як тільки поступить од Вас перше оповідання, а не чекати, коли здасте весь матеріал.
Тепер я чекаю од Вас посилку, дорогий Михайле Михайловичу. Треба нам поспішати, бо час проходить швидко, а випускати книжку на весну незручно.
Цікаво, які будуть рецензії на перший том. Може б, Ви були ласкаві, коли стрінете де яку, присилати мені, всі видатки по пересилці і інші з вдячністю поверну Вам.
Розумію, що Вам докучили вже наші спільні справи, вже хочеться одпочити на чомусь іншому. Я теж часом хотів би одбігти од них як можна далі, пожити іншими, не кабінетного характеру, враженнями, освіжитися і спочити. Але нічого й думати про се, хіба як літом. Мене часом забирає охота підбити Вас і поїхати разом з Вами кудись за кордон, на вільне повітря. Як би добре спочили ми разом!
^ Не питаю, як тепер поживаєте, бо нетрудно вгадати: сидите десь за перекладами, коректами, статтями і т. інш. Не завше воно буває «для душі».
А все-таки буду радий, коли напишете про себе щось не ділове.
Я чогось думав, що на різдво Ви приїдете до Чернігова. У нас тепер чудесна погода, сніг, тихо, легкі, здорові морози і ночі, справжні різдвяні ночі, місячні, ясні, з скрипучим снігом.
Бувайте здорові. Прошу переказати Вашій вп. пані од мене і Віри Іустинівни наше поважання і новорічні бажання.
Ваш. М. Коцюбинський.
96.	До Володимира Гнатюка
12 січня 1911 р.	30 ст. ст. XII 910.
Чернігів.
Дорогий Володимире Михайловичу!
З Новим роком! Сердечно обіймаю, цілую й бажаю, щоб Ви були здорові і щоб ми з Вами літом у Криворівні лазили по горах та вибрикували (хоч мріями, коли не ногами).
Мої найщиріші поздоровлення вп. пані Вашій та цілій родині. Хай Вам будуть здорові й веселі!
Я був дуже занятий всякими справами, і більшими і дрібнішими, а ті справи, особливо дрібненькі, тяжкий ворог людині, що Вам, певно, добре відомо. Тому і не писав.
Тепер радий, що можу поговорити з Вами. Насамперед, дуже дякую за поміч в справі виміну дітей. Я вже подав, кому треба було подати, адресу і сподіваюся, що п. Малицька буде мати роботу.
Я, у свій час, з головою пірнув у «Гуцульщину», яка мене захопила. Який оригінальний край, який незвичайний, казковий народ. Але книжка книжкою, треба мати живі враження, щоб щось зробити, — і хочеться швидше дочекатися літа.
Тим часом грішу потрохи, написав одно оповідання і пишу друге, в антрактах, звісно, коли серце не заважає. І нащо те серце в людини? Мучить по ночах, звалює в ліжко удень і заважає жити. Особливо в останній місяць воно розвинуло свою «діяльність», і мимохіть дивишся назад вже, а не вперед. А там сумно, мало роботи, небагато потіхи. Та цур йому, не хочу писати про се. Будемо сподіватись, що ще надивимось трохи на синє небо, на гори веселі і на добрих людей.
Як там коло Вас? Чи дозволяє здоров’я хоч працювати? Се ж наша найбільша потіха.
Хотілось мені сердечно прислати Вам на Новий рік дещо з тих нових книжок, які Ви хотіли б мати. Та такий наш город злиденний, що не можу нічого дістати. Доведеться Вам ще почекати трохи.
Моя книжка в російському перекладі має деякий успіх, принаймні, в російських літературних сферах. Дістаю листи од російських письменників, особисто не знайомих мені, які похваляють і запрошують до співробітництва. Амфітеатров пише, що він охоче міститиме навіть по-українськи мої оповідання, аби лиш згодився я писати до його журналу «Современник», який має виходити у Петербурзі з нового року і обіцяє бути найкращим з місячників [...]. Може в перекладі дам щось. Горький вже марить про друге видання І тому, певний, що перше розійдеться швидко. За кілька днів починають друкувати II том. Не посилаю Вам російських] перекладів, бо вони Вам нецікаві, певно. На сей раз досить. Сподіваюсь знов незабаром писати до Вас. Бувайте здоровенькі і не забувайте Вашого
М. Коцюбинського.
1911
97.	До Андрія Дуляка
18 січня 1911 р.	5/1 911. Чернігів.
Любий пане Андрію!
Поздоровляю Вас з Новим роком і бажаю Вам, щоб Ви були здорові і щоб усе у Вас добре велося. Привітайте од мене і тих, що мене ще пам’ятають. Хоч минуло вже 18 літ, як я був у Лопатинцях, а й досі приємно мені згадати тих людей, серед яких я жив тоді і од яких, опріч добра, нічого не бачив.
А я не такий старий, як пишете у листі. Ви прибавили мені літ 15 зайвих. Ви, певно, десь прочитали по календарях, а там була помилка, неправдиво подали мої літа. Та то пусте, аби здоров’я, а його якраз нема. Я все слабую на серце, слабе воно в мене і не дає спокою. Проте працюю, пишу, бо кожна людина, чим може, повинна старатися, щоб на землі правда була і добро людям.
Не посилав Вам історії Аркаса, бо сам її не маю. Книжка так хутко розійшлася, що я не встиг купити. Тепер вийде вона у світ другим виданням, тоді постараюся прислати. [...]
Старих журналів не маю, а як є які, то вони мені потрібні для бібліотеки. Посилаю Вам новорічний дарунок, другу частину «Fata morgana», яку я надрукував літом в київському журналі «Літературно-науковий вісник». Першу частину Ви, здається, читали вже. Як прочитаєте другу частину, то напишіть мені, чи вона Вам подобалась. Своє оповідання посилаю Вам заказною бандероллю. Я дуже радію, коли дістаю листа од Вас, бо бачу, що Ви ще не забули мене, та й приємно згадати молоді часи, коли
довелось жити в селі. Пишіть мені, як Вам живеться та моїм знайомим. Я теж хотів би побачитись з Вами, і як коли доведеться проїздити через Рахни, конче напишу, щоб виїхали. Жалко, що я не догадався зробити так, як їхав літом за границю, бо переїздив через Рахни.
Ну, бувайте здорові. Чекаю од Вас листа, в якому напишіть, чи дістали і чи подобалось Вам моє оповідання.
Ваш М. Коцюбинський.
98.	До Євгена Чикаленка
18 січня 1911 р.	5/1 911. Чернігів.
Дорогий Євгене Харламповичу!
Сердечно дякую Вам і всім підписаним на картці за новорічні поздоровлення.
Мені приємно було, що стільки гарних людей згадали чернігівського затворника. Ще раз спасибі!
Ви, певно, дістали мого листа на новий рік.
Хочу Вам покаятись, що я й досі не передплатив «Ради». Зараз у мене повне безгрішшя. 20 с[ього] м[ісяця] вишлю до «Ради» свій довг і гроші на 1911 р., але прошу Вас попрохати контору, щоб вона вислала мені газету з 1-го числа, не вважаючи на мою неакуратність. Нехай покредитує до 20-го.
Цілую і обіймаю Вас.
М. Коцюбинський.
99.	До Михайла Могилянського
23	січня 1911 р.	10/1 911. Чернігів.
Дорогий Михайле Михайловичу!
Посилаю Вам рукопис І ч. «Б"[аіа] т[о^апа]», я, як міг, переглянув текст, може Ви ще раз перед друком прочитаєте, а може й не треба. Значить, Ви зараз здаєте в друкарню І час[тину] «Р[аЬа] т[о^апа]». Дуже прохаю Вас, щоб Ви сказали д. Боголюбову про моє бажання читати останню або передостанню коректу. Задержувати не буду, — на другий день буду одсилати назад, але коректу я хочу читати конче. Коли що є у Вас готове, то присилайте, мені теж зручніше читати рукописи частинами. Щодо оповідання] «Він іде», то я зрозумів так, що д. Боголюбов сам порадиться з П’ятницьким, і через те нічого до П’ятницького у сій справі я не писав. Нехай контора вияснить се питання сама.
Нове оповідання поки що не думаю друкувати, нехай полежить зо 2 тижні. Та й воно коротеньке, і навіть не знаю, чи варто його перекладати. Але коли Ви такі добрі, що не одмовились би перекласти щось з рукопису, то я позволю собі скористуватись з сього, і якщо зможу, пришлю Вам рукопис. Тільки, може, не треба писати до д. Іорданського, бо д. Амфітеатров дуже прохає мене дати щось нове для «Современника» — і, очевидячки, обидва ми дістали б гонорар. Але поки що не знаю, як буде. Хочу сісти за друге оповідання, а всякі справи та клопоти не дають.
Простіть, що на сей раз пишу так коротенько, дуже хапаюся, страшенно занятий.
Сердечно стискаю руку.
Ваш М. Коцюбинський.
100.	До Андрія Шелухіна [Шолухи]
27	січня 1911 р.
14/1 911 р. -
Високоповажаний добродію,
Андрію Павловичу!
Д[обродій] Яковенко друкує у Петербурзі ювілейне видання творів Шевченка.
Для другого тому, який повинен вийти 1-го лютого с[ього] р [оку], йому потрібна точна назва вірша, який у «Київській старині» має заголовок «Безталанний». Є деякі підстави думати, що той вірш називається «Тризна». Будьте ласкаві, дайте мені потрібну справку, а коли не маєте часу, дозвольте зробити її О. Т. Андрієвській. Справка негайно потрібна.
Буду дуже вдячний.
З поважанням М. Коцюбинський.
101
101.	До Михайла Могилянського
3 лютого 1911 р.	21.1 911. Чернігів.
Дорогий Михайле Михайловичу!
Посилаю Вам кінець «Fata [mo]rgana>>.
Так багато повинен одповідати Вам, що не знаю, з чого почати. Ось Вам по пунктах:
Добре, поставимо під оповіданнями дати.
Залишимо «сударь мой» замість «пане добродзею» і «Підпара» замість «Подпара».
«Гомон» я часто стрічав в російській літературній мові. «Разговор» — беседа, може краще уживати, де можна, слово «гул», «шум».
Знаєте, я починаю думати, що ми мало дбаємо в оповіданнях з народного життя про український колорит, занадто «обрушаємо» оповідання. Так, мені здається, краще скрізь залишити в «F[ata] m[organa]» замість «барин, барчук, барский, господский, изба» — «пан, панич, панський, хата». Як Ви думаєте? Взагалі я сподіваюся, що Ви ще раз, після моїх поправок, переглянете хоч нашвидку рукописи і виправите, як краще. Коректу я буду читати, певно, після Вашої, так що Вам конче треба буде зробити такі поправки, яких Ви не встигли зробити перекладаючи.
Щодо оповідання «Он идет», то я не міг писати про нього на Капрі, бо не знаю, чи воно послано туди д. Боголюбовим. Я не маю перекладу, і коли П’ятницький його не читав, то як же я можу питати його, чи він пустить його? Сповістіть мене, чи воно пішло на Капрі, тоді я зараз спишуся з П’ятницьким.
Наскільки пригадую собі, ми, здається, умовились з Вами, що порядок книжки буде такий: 1. «Fata morgana», 2. «В путах шайтана», 3. «Пе коптьор», 4. «Невідомий», 5. «На віру», 6. «Поєдинок», 7. «Віп іде». Значить, будемо придержуватись того порядку. Чекаю од Вас оповідання] «В путах шайтана», бо воно іде другим. Я переклав би заголовок «В сетях шайтана», здається під таким заголовком воно друкувалося в «Русской мысли», здається, XI чи XII кн. за 1907 (чи 1906?) рік. Або «В цепях шайтана»?
Забув згадати про транскрипцію «Лёлё». Пишіть, як хочете, се неважно.
Рецензій на книжку я не бачив, опріч прихильної коротенької замітки про вихід книжки в 1 № газети «Звезда». Знаю, що в уманьському «Голосе провинции» було присвячено книжці кілька фейлетонів але не читав. «Русск[ие] ведомости]» теж не читаю, значить, не знаю.
В «Киевской мысли» нічого не було, а «Вестей» теж не читаю. «Рада» умістила фактичну замітку про вихід перекладів.
Я тепер дуже занятий, бо опріч рукописів од Вас, читаю коректу книжки своїх останніх оповідань], яка друкується у Петербурзі й незабаром вийде. Тоді пришлю Вам.
Завтра сідаю за перегляд «Пе коптьора».
Здається, нічого не забув.
Вибачайте, що пишу такого сухого ділового листа, але не маю хвилинки вільної. Хапаюся.
Сердечно обіймаю Вас.
Ваш М. Коцюбинський.
102.	До Михайла Могилянського
8 лютого 1911 р.	26/1 911. Чернігів.
Дорогий Михайле Михайловичу!
Ви, певно, дістали вже кінець «F[ata] m[organa]» і мого листа. Разом з сим посилаю Вам «Пе коптьор» і 44 стор. «На віру».
Я просто в одчай приходжу. Річ у тому, що, згодившись помістити у II томі «На віру», я не уявляв собі, наскільки ся річ слаба, бо 20 літ не перечитував її. Тепер, коли довелось її читати, я не пізнаю себе. Скільки тут солодкого, ідеалізації селян, яка примітивна техніка і яке все без краю скучне! Я просто червонію, перечитуючи повість. Хіба ж можна давати сучасному російському читачеві таку слабу річ? Таж мене засміють, осоромлять. Бо нікому нема діла до того, що це перша спроба пера, дитяча робота. Коли воно слабе, — не друкуй, скажуть, і скажуть правду. Що нам робити? Я просто не знаю, як вийти з неможливого становища. Жаль мені Вашої праці, жаль і себе, бо не хотілось би на старість осоромитись. Не потішайте мене, я певний, що Ви самі бачите, що ся річ не повинна друкуватися. Але що робити? Який вихід знайти? Звичайно, я винен у всьому, але прохаю Вашої ради.
103
Промайнула у мене думка — переробити повість, але я покинув думку про се, бо переробити не можна, довелось би писати нову річ, а на се нема ні часу, ні охоти. Що робити? Порадьте. Нетерпляче чекаю одповіді.
«Він іде» переглянув оком цензора і не маю охоти писати на Капрі. Безнадійне. Тим гірше, що матеріалу менше.
Нового оповідання не можу зараз прислати Вам. Я так занятий переглядом рукописів, що не можу одірватись на день-другий, щоб переглянути та переписати оповідання. Так воно і лежить.
Дуже, дуже неприємна історія вийшла з «На віру». Вона мене так схвилювала, що аж погано почуваю себе.
Краще було б нам взяти «Дорогою ціною». Воно хоч має багато дефектів, але написане пізніше, і може дало б ся дещо невдатне викинути звідти.
Чекаю одповіді, а тим часом сердечно цілую Вас і бажаю всього найкращого.
Ваш Ж, Коцюбинський.
і 03. До Михайла Могилянського
17 лютого 1911 р.	4/ІІ 911. Чернігів.
Дорогий Михайле Михайловичу!
Дуже прошу вибачити мені, що на Ваші часті листи (за які сердечно дякую) одповідав не часто. З того часу, як Ви почали присилати мені рукописи, я всі вечори (себто весь вільний мій час) просиджував за переглядом перекладів. Як і кожному авторові, а значить і мені, грішному, хотілось мені, щоб переклади вийшли найкращими, і я бився над трудними місцями, часом надаремне. А коли одривався од тої роботи, то тільки на те, щоб прочитати коректу своєї книжки, що рівночасно з російською вийде у Петербурзі. Роблячи поправки, я не завжди певний, що роблю їх щасливо, і мав надію на Вас: якщо недобре — поправите. Так і умовимся.
Хоч Ви по доброті своїй і потішаєте мене, що «На віру» не зовсім зопсує книжку, але я все ж невтішний. Що погане, те й лишиться поганим, але вже пізно, нічого не вдієш, хай «На віру» іде. Я хотів тільки попрохати Вас,
щоб між двома старими речами — «Пе коптьор» і «На віру» помістити щось нове, наприклад, «Невідомий», але Ви одбираете од мене і сю надію, боячись брати те оповідання. Тепер я не знаю вже, чим заповнити книжку, бо я вирахував, що матеріалу, перекладеного вже, не стане, буде всього на сторін 270 — 280, не більше. Коли взяти щось з давніх оповідань, то у другому томі я буду зовсім архаїчним.
Ще можна б дати три дрібних речі під заголовком «З глибини» (Хмари, Утома, Самотній), та й годі. Ні «П’ятизлотника», ні «Хариті» я не хотів би. Як ви думаєте? Все ж ці три дрібниці не такі вже погані, здається?
Щодо напису на титулі книжки, то може б скласти його так: «С украинского. Авторизованный перевод М. Могилянского». Посилаю Вам всі рукописи, які були у мене: «На віру» (з 44 сторінки), «Поєдинок» і «В путах шайтана». Сьогодні послав 3 перших аркуші коректи. Далі буду посилати коректу на Вашу адресу, так найкраще. Я страшенно перевтомлений, щодня сидів за столом годин 10 — 12, за оповідання нове не мав часу взятися, щоб злагодити його до друку. Може тепер буду вільніший, то засяду за цікавішу роботу.
Дуже дякую Вам за Вашу ласкаву дбайливість про мене і бажання перекласти щось з рукопису. Як тільки буде готове що, зараз вишлю Вам. Боюсь, чи не пропустив чого, чи на все дав одповідь, про що писали в листах. Ага! «Речь» не висилайте, бо я дістав її вже. Ну, бувайте здорові, дуже пізно, женуть мене спати.
Ваш М. Коцюбинський.
104.	До Євгена Чикаленка
21	лютого .1911 р.	8 лютого 1911. Чернігів.
Дорогий Євгене Харламповичу!
14 або 15 с[ього] м[ісяця] маю приїхати до Києва і дуже радію, що побачуся з Вами. Дуже прохаю, напишіть мені по щирості, чи я міг би заїхати просто до Вас, бо під час контрактів, певно, нелегко буде знайти місце в готелі. В кожному разі радію швидкому побаченню.
Вп. Юлії Миколаївні щирий привіт.
Ваш М. Коцюбинський,
106.	До Михайла Могилянського
4	березня 1911 р.	19/11 911. Чернігів.
Дорогий Михайле Михайловичу!
Не міг зараз одписати па Вашого листа, бо їздив до Києва, де і пробув шість днів. Вчора вернувся додому і зараз одіслав Вам 3 аркуші коректи (97 — 144 стор.).
Книжка в такому складі, як зараз, по моїм підрахункам, повинна мати не менше 17 аркушів, але се, очевидячки, не повна книжка, якою вона повинна б бути. Треба ще щось дати, Ви переконали мене, що справді не треба містити в ній трьох дрібничок п [ід] заголовком] «З глибини».
Дуже прохав би Вас ще раз переглянути. оповідання «Невідомий», порадитись з ким-небудь, і коли тільки воно не зовсім небезпечне, перекласти. У виданні (петербурзькому) моїх оповідань, що саме тепер виходить, видавець
не побоявся помістити сю річ. [...] Оповідання, за які цензура не пустила до Росії відомої Вам книжки «З глибини». Се іменно оповідання «Persona grata», «Він іде» і «Intermezzo» (останнє за слово «Трепов»). «Невідомого» в тій справці нема, з чого видко, що цензура тоді (Iі/2 року тому назад) нічого проти нього не мала. Коли б Ви все-таки прийшли до думки, що «Невідомого» містити не можна, бо небезпечно, то вже перекладайте «П’ятизлотник», хоч мені не хотілось би поміщати його. Якщо Ви зважитесь перекласти «Невідомий», то його можна б помістити на кінці книжки, щоб була можливість одрізати од книжки на випадок потреби зробити се. Пригадую, що таку комбінацію ви пропонували колись, обговорюючи питання про «Він іде».
Весь тиждень, перед поїздкою до Києва, я був дуже слабий. Сердечні припадки були такі сильні і часті, що просто дивуюся, як я пережив їх. Та й тепер почуваю себе недобре. От через сю несподівану слабість я не міг сісти за нове оповідання, яке хотів прислати Вам з проханням перекласти для «Современника». Може сими днями засяду врешті.
За всякими справами Ви нічого не пишете про себе. Як почуваєте себе? Над чим тепер працюєте? Дуже був би вдячний Вам, коли б, пишучи в справах, не забували приписати хоч кілька слів про себе.
Ну, бувайте здорові і веселі.
Сердечно цілую Вас і кланяюсь Вашим. Жінка засилає привіт.
Ваш М. Коцюбинський.
107.	До Михайла Могилянського
22 березня 1911 р.	9/111 911. Чернігів.
Дорогий Михайле Михайловичу!
Сьогодні одіслав Вам останні аркуші коректи — і легше зітхнуть. І не диво: читання рукописів і коректи зайняло у мене не менше двох місяців, себто цілу зиму, і через те не міг я нічого писати. Тепер книжка уже готова і сподіваюся швидко побачити її. Зробили б мені велику ласку, коли б нагадали д. Боголюбову, щоб він, не одкладаючи, вислав мені 25 примірників.
107
Ви пишете про третій том, а я признаюся Вам, дорогий Михайле Михайловичу, що мене беруть сумніви, чи добре ми з Вами зробили, що випустили перших два? Ви тільки зважте: вже три місяці, як вийшов перший том, а російська періодична преса анічичирк, ні словом не обізвалася, так наче і не було книжки. Рецензія в «Речи» — кажучи межи нами — зовсім не мудра, пе йде в рахунок. Журнали зовсім замовчали книжку, та й трудно сподіватися вже рецензій в них, коли книжка перестала бути новинкою. Через що ж се? Очевидячки, книжка видалась неінтересною, непотрібною. Не підійшов, значить, під смак російського читача. Мимохіть насувається паралель. Коли мої оповідання вийшли в німецькому перекладі, німецька критика гаряче привітала книжку; не було, здається, видання, яке не помістило б рецензії. А книжковий ринок в Німеччині пе те, що російський, там, у тій повіді всяких видань, легше загубитися. Те ж саме було в Швеції, в Польщі, в Чехії. Як бачите, мій песимізм має таки підстави.
В Європі якось мені везе. Сими днями до мене звернулася одна дуже відома паризька фірма з пропозицією видати мої оповідання у французькому перекладі. Ця фірма видає твори найкращих європейських письменників. Мусив писати для неї свою біографію, і хоч робив се з мінімальною охотою, а все ж з більшою, ніж праця коло російських перекладів, бо сподіваюся, що книжка краще піде там, ніж в Росії.
Не подавав Вам змісту свого останнього оповідання і не посилав для перекладу, бо воно мало вдовольняє мене і соромно було виступати перший раз в «Современнике» з слабою річчю. Оповідання коротеньке, менше аркуша, називається «Що записано в книгу життя». Сфера — селянська убога родина. Сюжет: син вивозить в ліс стару, забуту смертю мати (почасти культурні пережитки давнього звичаю вбивати батьків), але під непереможним впливом бажання хоч раз добре попоїсти і випити на похоронах — забирає її назад. Ця схема може видатись Вам грубою, але ж це тільки схема і, звичайно, важніше, як вона розроблена. Оповідання вийде в IV кн. «Вісника» і тоді пришлю Вам. Тепер хочу засісти за роботу, хоч не знаю, чи вдасться зробити се зараз, бо почуваю себе дуже погано: серце так слабо працює і так болить, що бувають дні, коли я мушу лежати. Хоч уже гарячий час переписки
у справах минув, але дуже радий був би дістати од Вас хоч часом (боюсь докучати проханнями) звістку про Вас та Ваші роботи. А поки що цілую Вас сердечно й дружньо стискаю руку.
Ваш М. Коцюбинський.
110.	До Михайла Рудницького
4 квітня 1911 р.	22.ІІІ ст. ст. 19И. Чернігів
(Северянская, соб [ственньїй] д [ом], № 3).
Високоповажаний добродію!
Перед трьома тижнями, одповідаючи па Ваш ласкавий лист, подав я Вам свою коротку біографію і прохав одповісти мені на деякі мої питання. Не маючи так довго одповіді, боюся, що лист мій не дійшов до Вас (хоч був рекомендований). Отже, дозволю собі ще раз потурбувати Вас, прохаючи написати мені: 1) Як називається та паризька фірма, що хоче видати мої оповідання; 2) Які саме оповідання вибрали Ви для перекладу; 3) Коли приблизно має вийти книжка і в якому об’ємі і, нарешті, 4) Чи дістали Ви мого листа і чи задовольнив він Вас? Нетерпляче чекатиму одповіді.
З високим поважанням М. Коцюбинський.
111.	До Михайла Могилянського
18 квітня 1911 р.	5 квітня 1911. Чернігів.
Дорогий Михайле Михайловичу, дуже Вам дякую за Ваш лист, який мені тим приємніше було читати, що написали Ви його по-українськи — і написали, треба правду сказати, дуже гарною мовою.
Разом з сим посилаю заяву до контори «Знания» в поданій Вами редакції.
Рецензію в «Современнике» писав Амфітеатров, я пізнаю його думки з його листа про мою книжку до Горького, присланого мені останнім. Якби Ви знали, як мені соромно перед Амфітеатровим, якому я обіцяв конче щось дати для однієї з перших трьох книжок журналу — і, звичайно, нічого не дав. Доведеться писати покаянного листа. Коли ж горе моє — останніми часами слабую, ледве стає енергії і сил на службову роботу, а промучившись 5 годин в бюро, стаю ні до чого не здатним. Може вдасться мені покористуватися великодними вакаціями і щось написати, хоч боюсь робити якісь плани: капосне здоров’я і тут може стати на перешкоді, і всі плани марно загинуть.
111
Дуже мене зацікавила стаття, яку маєте написати для «Русской мысли». Пришліть, як Ваша ласка, мені одбитку, бо я не читаю «Рус[ской] мысли».
Посилаю Вам своє остаипє оповідання і передчуваю, що будете лаяти мене за нього, бо я й сам себе лаю. Пишу сьогодні коротенько: як не кріплюся, а тягне до ліжка. Сердечно обнімаю Вас та бажаю веселих свят.
Вашим уклін.
Не забувайте Вашого М. Коцюбинського.
112.	До Володимира Гнатюка
18 квітня 1911 р.	5. ст. ст. IV 911.
Чернігів.
Дорогий Володимире Михайловичу!
Не знаю, яке сонце буде в Криворівні і чи постарається воно зробити мене подібним до того добродія, що на Вашій картці, — зате мене тішить, що в Гнатюковім серці багато сонця, од якого і тепло і ясно його приятелям. Спасибі, що згадали. Дякую теж сердечно всім підписаним на картці. Гарні у Вас звичаї в Галичині: дістанеш таку картку — і вже не почуваєш себе самотнім, бачиш, що є люди і ти межи ними людина. Якось тепліше стає. Спасибі сердечне. Але щодо Вашої особи спеціально, то картка мене не задовольнила. Як зимували? Чи краще Вам на весну? Се ж просто гріх з Вашого боку, що про себе ані словечка, начебто мене не обходить, як Вам та що з Вами. Чекаю звісток.
Щодо мене, то почуваю себе як захарчована корова, що цілу зиму харчувалась соломою з стріхи, а на весну зводять її дрючками, бо встати сама не годна. Все се була б дрібничка, про яку згадувати не варто, коли б я міг хоч писати. А вся біда якраз у тім, що сили не маю робити щось поза службовою працею. Як промучусь 5 годин у свому бюро, то вже ні до чого не здатний. І так мені гірко, що й сказати не можу, бо все ж життя моє — в літературі. Так мало і так невдатно робив (тепер, як став старший — всі гріхи видніші мені), а тут вже й край.
Простіть, що таке невеселе пишу. Сьогодні у мене особливо поганий настрій, і, певно, не слід би було сьогодні писати до Вас.
Хочу себе потішити, що літом буде нам краще і ще заспіваємо з Вами разом у Криворівні. До речі: коли Ви збираєтеся туди? Я міг би приїхати в липні (ст. ст.), не раніше. Чи добре буде? Наші всі (родина) збираються на місяць до Криму і тягнуть мене, але се не перешкодить мені приїхати до Вас, бо подорож на Крим, певно, одбудеться в червні. Побоююсь тільки, чи доволі буде сонця в горах, а мені сонце конче потрібне, і то сонце велике, гаряче, немилосердне навіть. Черкніть до мене пару слів, напишіть про себе, що поробляєте, чим заняті. На великодні свята я маю 11 вільних днів і збираюся написати оповідання, воно вже готове, ціле у голові. Будьте ж здорові і веселі з родиною на свята. Всім Вашим од мене і од жінки сердечний привіт.
Ваш М. Коцюбинський.
115. До Володимира Гнатюка
25 квітня 1911 р.
12	ст. ст. IV 911. Чернігів.
Любий пане Володимире!
Листа і картку одержав. Сердечне спасибі Вам і всім підписаним, яких щиро вітаю і засилаю бажання усього найкращого! «Синя книжечка» теж дійшла позавчора до мене, дуже дякую. Не можу до Вас довго писати, бо у мене сталася біда: найменша дитина тяжко заслабла на запалення в легенях, і ми зовсім стратили голову та живемо як у тяжкому сні. Коли все добре скінчиться, напишу ширше. Посилаю свої оповідання] в російському перекладі (т. І і II): мені і до голови не приходило, що вони можуть цікавити Вас. Пані Вашій сердечний привіт.
Ваш М. Коцюбинський.
116.	До Леопольда Лукича-Будая
25 квітня 1911 р.	12.IV 911. Чернігів.
Любий пане добродію!
Веселих свят і всього найкращого!
Не хотів Вас турбувати, але мушу. Дуже прохаю вислати мені належний гонорар за моє останнє оповідання у «Віснику». Зараз у мене біда, тяжко хорий у хаті і негайно потребую грошей. Вибачайте за турбування. Уклін Павлу Пилиповичу.
З високим поважанням М. Коцюбинський.
117.	До Івана Белоусова
27 квітня 1911 р.
Високоповажаний добродію, Іване Олексійовичу!
Щиро і радісно вітаю Вас в день Вашого свята. Нехай той день оживить в пам’яті людській Ваші заслуги як поета, що ніжно і любовно приніс в дар братньому народові велике слово українського генія — Т. Шевченка.
Сердечно бажаю здоров’я та нових сил!
З високим поважанням
М. Коцюбинський.
14.IV 911.
Чернігів.
118.	До Євгена Чикаленка
в червня 1911 р.	24.V. 911. Чернігів.
Дорогий Євгене Харламповичу!
Багато було причин (і все невеселих), через які не міг я писати до Вас. Спочатку заслабла тяжко дитина, ми думали вже, що не одужає, потому я сам занедужав, а в останні часи напав на мене такий сум, така безнадія, що все стало байдужим. Не знаю, може тут серце винне, а може щось інше, довго було б писати й нелегко писати. Доволі, що зо мною так було погано, як ще ніколи, та й досі я ще не можу прийти до себе.
Може спочинок та тепле сонце трохи оживить мене. Хотів би, щоб так воно було, але не знаю. 2 чи 3 червня думаю поїхати на тижні два до Криму (Сімеїз), а звідти за кордон. Куди саме поїду з Криму, ще не рішив — і знов-таки через настрій. Як одійду трохи, може буду здатний на це.
Чи не збираєтесь Ви під той час до Алупки? Якби я стрівся з Вами там — це для мене була б велика радість. До Києва перед виїздом до Криму не заїду, поїду звідси просто. Тож дуже був би вдячний Вам, коли б Ви можливо швидше вислали мені тих 500 руб., які я прийняв од Т[оварист]ва хоч вдячно, але з великим почуттям ніяковості.
Одпуск мені дали тільки на 2 місяці, і я не хотів би втрачати зайвого дня, швидше в другі умови, у другий край. Коли приїду до Сімеїза, зараз подам Вам свою адресу.
Тоді може більше напишу, а зараз не маю сили.
116
Хотів би дізнатися про Вас що-небудь, бо ті короткі звістки, що подає часом про Вас Ілля Людвігович, мало задовольняють мене.
Простіть за такий короткий та безладний лист.
Цілую Вас сердечно і обіймаю.
Ваш М. Коцюбинський.
Жінка засилає Вам уклони, а Юлію Миколаївну вітаємо обоє.
119.	До Євгена Чикаленка
13	червня 1911 р.
Дорогий Євгене Харламповичу!
Ваша звістка так оглушила мене, що я ще й досі не можу прийти до себе. Сталось щось таке дивне, як казка, як сон. Я весь переповнений тільки одним: я зможу працювати, всі сили душі оддати тій праці, для якої тільки і жив, робити не прихапцем, з вічним незадоволенням і соромом за роботу, а так, як слід, серйозно. Два дні блукав я як в сні, безсилий щось думать і щось робити, нездатний навіть на те, щоб Вам одписати. І от тепер тільки отямивсь трохи. Замість подяки словами, на що я зараз сил не здобуду, міцно цілую Вас, дорогий, за радісну звістку.
Щоб зрозуміти, яке це для мене щастя, довелось би багато сказати. Але я певний, що Ви зрозумієте це і без пояснень.
Розуміється, я й зайвого дня не буду служити, бо розумію ту одповідальність, яку покладає на мене прекрасний, благородний учинок тих, хто дав мені волю. Волю не для самої волі, а для роботи.
Я тепер весь переповнений співом, все в мені співає — не можу інакше назвати свого самопочуття.
Така радість мені навіть не снилась, це була тільки мрія життя. Позвольте мені ще раз обняти Вас міцно.
Напишіть до мене хоч картку. 4-го червня я їду до Криму, а звідти за кордон.
Зо 2 тижні можна до мене писати на адресу: Крым, Симеиз, до востребования.
І17
Бувайте здорові. На сей раз не чую сили більше писати. Ви. Юлії Миколаївні привіт. Жінка вітає обох Вас.
Ваш М. Коцюбинський.
31.У 911. Чернігів.
120.	До Володимира Гнатюка
17 червня 1911 р.	4 ст. ст. VI 911 р.
Чернігів.
Дорогий Володимире Михайловичу!
Все вислане Вами дістав. Дякую, сердечно дякую. Не міг писати до Вас. Весь час був у такому тяжкому настрої, що й світ немилий був мені. Тепер вже все добре, хоч фізично розбитий. Завтра виїжджаю з родиною до Криму, а потому поїду до Криворівні. Коли саме виїду до Вас — напишу з Криму, по приїзді на місце. А Ви мене з а р а з сповістіть (на адресу: Крым, Симеиз. До востребования), коли виїздите до Криворівні. Буду дуже щасливий побачитись з Вами. Як здоров’я? Здоровлю вп. пані Вашу і діток. Пишу на вул. Супинського, 17, щоб Вам вислали сю картку, коли вона спізниться.
Цілую. Ваш М. Коцюбинський.
122.	До Наукового товариства ім. Шевченка
2	липня 1911 р.	19. ст. ст. VI 911. Крим.
Сімеїз коло Алупки.
Високоповажані добродії!
Не знаю, хто зараз залишився в канцелярії Т[оварист]ва, і тому звертаюся до всіх: до вп. п. Козловського або д. Кревецького з проханням одіслати картку мою д. Гнатюкові до Криворівні, коли він виїхав уже туди. Дуже прохав би зробити се негайно, щоб він мав час відповісти мені. Ще одно прохання. В кінці сього місяця мають прибути до Львова мої молоді приятелі — студенти Устименко Сергій і Саєнко Микола. Вони вперше будуть за кордоном — і через те дуже прошу помогти їм орієнтуватися. До скорого побачення! Картку Гнатюкові рівночасно посилаю.
З високим поважанням
М. Коцюбинський.
123.	До Володимира Гнатюка
2 липня 1911 р.	19 ст. ст. VI 911.
Сімеїз, Крим.
Дорогий пане Володимире!
З дому подав я Вам свою кримську адресу, прохаючи написати сюди, коли виїдете до Криворівні, а од Вас не маю ні слова. За два тижні я збираюся на місяць до Криворівні. Дуже прохав би Вас найняти мені хату десь близько коло Вас і якомога швидше написати сюди (Крым, А л у п к а, Симеиз, лавка Гафурова), чи зможу я на означений час їхати до Криворівні. Сподіваюся одповіді негайної, а тим часом сердечно цілую. Вп. родині наш привіт.
Ваш М. Коцюбинський.
119
124. До Михайла Могилянського
2 липня 1911 р.	19.VI 911.
Сімеїз коло Алупки.
Дорогий Михайле Михайловичу!
Дуже дякую за привіт. Сердечно вітаю і Вас. Почуваю себе тут настільки добре, що пробуду до 1 липня, а вже тоді поїду за кордон. Рукопису оповідання не посилаю Вам: другий раз переписувати, особливо в Криму, не було фізичної сили. Я зробив так: одіслав рукопис, [...] прохаючи його зараз оддати до друкарні, незалежно од того, коли оповідання] буде видруковано. Тоді в коректурі вишлю Вам. Думаю, що це буде скоро. Бажаю Вам всього найкращого, гарного спочинку, доброго настрою. Ще напишу. Цілую Вас сердечно.
Ваш М. Коцюбинський.
125. До Володимира Гнатюка
З	липня 1911 р.	20 ст. ст. VI 911.
Сімеїз коло Алупки.
Дорогий Володимире Михайловичу!
Вчора послав Вам картку до Львова, а сьогодні мені прислали з дому Вашу картку, адресовану до Чернігова, з якої бачу, що Ви таки їдете до Криворівні. Дуже радий, що таки побачимося і будемо довше разом, бо я збираюся до Вас на цілий місяць. Виїду звідси 1-го липня ст. ст. Сподіваюся, що до того часу ще дістану од Вас пару слів (коли зараз одпишете). Зробіть мені ласку, найміть мені хату десь близько од Вашої і упорядкуйте справу з обідом. Ви й не знаєте, як я тішуся, що буду з Вами та ще й у Криворівні, яка мене так зачарувала! В Криму тепер мало не ціла моя родина, жінка і діти. Погода тут чудесна, беру сонячні ванни, вигріваюся на сонці, спочиваю і почуваю себе доволі добре. В Криворівні хочу дещо зробити, вивезти звідти тему якусь. І, розуміється, спочити. Як Ви себе почуваєте тепер? Чи краще,?, Напишіть. Моя адреса така: Крым, Алупка, Симеиз, лавка Гафурова, мені. До побачення! Цілую Вас сердечна, а вп. родині вашій низенький уклін і привіт. Жінка всіх Вас вітає.
120
Ваш М. Коцюбинський.
126. До Віри Коцюбинської
15 липня 1911 р.	2.УІІ 911. Одеса.
Дорога Вірунечко! їхалось мені непогано, але і не дуже добре. Було тісно (хоч я спав, бо мав койку), пасажирів так багато насіло в Севастополі і в Євпаторії, що класна публіка ночувала на палубі, на матрацах, і по палубі не можна було пройти. Багато не мали де сісти навіть. Годували препогано, прислуга груба, порядку ніякого, до того в Одесу приїхали замість 12 в 3 год. До консула спізнився. Але ходив, і там мені сказали, що візировку можна зробити і в Волочиську, тільки дорожче на 25 коп. Виїду сьогодні в 10 год. вечора, а поки що блукаю і скучаю в Одесі, де хмарно, холодно, вітер, пил і дим з асфальту. Почуваю себе добре, здоров. Ще тільки 6 година, а я не знаю, що робити цілих 4. А як Ви доїхали? Чи заїздили до Бахчисараю? Чи всі доїхали здоровими? Чи не сварилися діти? Пиши, як здоров’я мами і Лідіне? Поцілуй їх од мене. Чекаю твоїх листів нетерпляче. Ще цілую. Твій Муся.
127.	До Віри Коцюбинської
18 липня 1911 р.	5.УІІ 911. Львів.
Дорога Вірунечко! Доїхав я до Львова добре, здоров. Вчора перебув тут, а сьогодні виїжджаю до Криворівні. їду не через Ворохту, а іншою дорогою, бо од дощів з Ворохти попсувалися дороги і туди не можна дістатися. Погано, що тут такі дощі і холод. Як Ви доїхали? Чи здорові? Чи застали здоровими маму і Лідю?
Муся.
128.	До Віри Коцюбинської
20 липня 1911 р.	7УІІ 911. Криворівня.
Дорога Вірунечко! Вчора підвечір нарешті доїхав до Криворівні. В дорозі мусив ночувати, дорога була погана, бо скрізь порозмивали дощі. В Криворівні через Черемош позносило всі кладки й мости, так що довелось до Гнатюка переїздити на дарабі. Помістили мене у дяка, недалеко од Гнатюка, маю чисту і добру хату, але живу не сам, а з студентом. Обідаю і чай п’ю у Гнатюків. Словом — все вийшло добре і вигідно, так що я поки що задоволений. Погода вчора і сьогодні добра, сонце, тепло, тільки ночі холодні. Але барометр обіцяє суху погоду. Почуваю себе здоровим, втомився тільки в дорозі, бо все не міг спати. В суботу поїду з священиком на два дні в гори, до Зеленої. Стараюся найняти коня і провідника, здається, тут недорого буде, не дорожче карбованця на цілий день. Взагалі думаю не марнувати часу. [...] Увечері дістав твою картку з Крут, з якої бачу, що до Бахчисараю Ви не заїздили. Нетерпляче чекаю твого листа. Як Ви всі? Чи здорові діти і з чого більше задоволені: з Криму чи з вишень? Ти, певно, змучилася в дорозі. Як себе почуваєш? Чи здорова мама? Чи зраділа, що вже всі дома? Як здоров’я Ліді? Поцілуй всіх од мене і про все напиши. Чи є що з пошти? Не скучайте і будьте здорові. Цілую тебе міцно. Твій Му ся. Всі кланяються.
129.	До Віри Коцюбинської
22	липня 1911 р.	Субота.
Дорога Вірунечко! Пишу кілька слів з дороги, бо їду на 2 дні в гори, в глухий куток, з священиком з Криво-рівні. В понеділок поверну, а у вівторок поїду верхи на З дні в гори. Здоров. Чекаю листа од тебе.
Поки що пишу тобі коротко, потому напишу більше. Цілую всіх і тебе.
Твій Муся.
130.	До Віри Коцюбинської
24	липня 1911 р.	Криворівня,
дня 11 липня 1911.
Дорога Вірунечко! Спасибі тобі, серце, за твої листи (2), в яких ти так добре описала мені все, що мене цікавило. Я радий дуже, що всі здорові, тільки жаль тебе, що мусиш ходити до противного бюро.
122
Я почуваю себе добре. Не міг тільки спати, і з того часу, як виїхав з Криму, не спав добре і одної ночі. Вчора повернувся з дороги, де пробув 2 дні, і нарешті виспався. Тепер чую, що вже буду спати. Писав я вже тобі, що устроївся дуже добре. Хату маю спокійну, чисту, без мух, ліжко добре є, навіть хазяйська подушка. Годують мене Гнатюки (я живу через двір од них), і годують добре. Рано п’ю каву, їм яйця. Обідаю, підвечіркую і врешті вечеряю. їм більше, ніж вдома, а страва смачна. їздив на 2 дні з попом в його далекий приход, верстов за 40, де вже і доріг дальше нема, тільки гори. Погода була чудова, тепла, хоч ночі дуже холодні, всього 8° К Задоволений з подорожі, зробив кілька записів в книжечку. Сьогодні так тепло, що брав сонячну ванну. Завтра рано їду верхи конем, з гуцулом, до села Голов. З Голов дальше нема дороги, тільки стежки в гори. Заїду до вчителя, а з ним поїдемо на полонину, де літують гуцули з худобою. Дорога займе 2 — 3 дні, так що за цей час не зможу тобі писати. Але не турбуйся. За мене там будуть дбати, бо той учитель (Гарматій) — мій знайомий і зробить для мене все, щоб було найвигідніше.
Коли все піде добре, то я більше не поїду на полонину і буду робити подорожі в більше культурних сторонах, а як не повезе зібрати матеріал, то поїду на другу полонину. Гуцул з конем коштує 2 рублі в день. [...] Взагалі всі тут дбають про мене дуже, бо уважають за дорогого гостя. Часом навіть неприємно, бо я ніяк, наприклад, не можу умовитися з Гнатюками про плату за обід і за хату. Не хотять говорити на сю тему, але я таки настою. Тепер у нас тільки мужське товариство, бо пані Гнатюкова поїхала на тиждень лічити зуби. Сими днями приїде Франко, сини його приїхали вчора. Взагалі тут багато народу, але я рідко з ким бачуся, все стараюся бути на свіжому повітрі, щоб спочити, як слід.
До Черненкова напишу на днях і зроблю так, як ти мені радила. Од Єремієва дістав листа, почуває себе краще. Сподіваюся, що як приїду з полонини, то застану од тебе листа. Пиши, щоб я не турбувався, що з вами. Коли од мене який день не будеш мати листа, не турбуйся: значить, я кудись виїхав. Не буду сидіти на місці, бо треба щось привезти додому. Напиши мені ще про себе й
123
Шрагам і Жукам уклін. Сімович не поїде вже до Чернігова, бо музей закритий на місяць.
Цілую і обіймаю тебе. Твій Му ся.
[...] Гнатюки кланяються.
131.	До Віри Коцюбинської
26 липня 1911 р.	13.VII 911. Криворівня.
Дорога Вірунечко! Щось мені не везе: зібрався їхати в гори, та не міг, бо почались дощі. Сьогодні теж боюсь вибиратись в дорогу, хмарно і ось-ось почнеться дощ. Мушу терпеливо чекати погоди. Вдень, правда, не холодно, так що сиджу десь над Черемошем, трохи читаю, розмовляємо з Гнатюком, поки дощ не зажене до хати. Почуваюся доволі добре, серце мовчить, сплю тільки не зовсім добре, а чому — не знаю, бо в хаті тихо і ніщо не заважає. Сподівався вчора од тебе листа — та й не дочекався, нічого не було з пошти. А я настроївся діставати од тебе листи часто, бо ти обіцяла. Як же там вам всім живеться? Діти, здається мені, обіцяли писати, але, певно, через вишні забули тата. Як здоров’я мамине і Лідіне? Яка у вас погода і чи їздите куди човном? У мене дні тягнуться одноманітно. Сьогодні думаю написати до Черненка, певно, він, як дістане мого листа, буде розмовляти з тобою. Напиши мені про вашу розмову. Що нового з пошти? Що чувати в Чернігові? Як ти себе почуваєш, чи втомлює служба? Я ні до кого не пишу, лінуюся, отже нехай вибачать мені Шраг і Жук. Скажи їм про се. Чи читала рецензію в «Современнике»? Що там? Коротка чи довга? Могилянський, певно, сердиться на мене, бо не од-повідає. Збираюся написати до нього. Цілую тебе міцно, а ти поцілуй всіх наших. Твій Муся.
133.	До Віри Коцюбинської
28	липня 1911 р.	15.УІІ 911. Голови.
Пишу тобі, дорога Вірунечко, з с. Голов, куди я вчора приїхав верхи на коні. Вночі попав я на оригінальні обряди, забаву при тілі умерлої баби. Думав сьогодні їхати далі, на полонину, але був втомлений, пізно ліг спати, поїду завтра рано. Я здоров, почуваю себе добре. Зо мною йде в полонину добр[одій] Гарматій, дуже гарна людина, у якого я тепер гостюю. До Криворівні поверну в неділю, 17, або в понеділок. Потрохи збираю матеріал. Якби ти знала, скільки тут цікавого! Кілька днів не буду мати од тебе листів, десь вони, певно, лежать в Криво-рівні.
Не маю часу зараз описувати тобі все, що бачив. Як приїду, буде що розказувати.
Чи Ви всі здорові? Які новини вдома? Цілую тебе і всіх. Пиши. Твій Муся.
125
29 липня 1911 р.
135. До Віри Коцюбинської
31	липня чи 1 серпня 1911 р.	18 чи 19 (не знаю) VII 911.
Криворівия.
Дорога Вірунечко! Вчора вночі повернувся з своєї поїздки в гори, на полонину. Пробув 4 дні і дуже задоволений. Придивився до гір і до гуцулів. Розкажу про все, як приїду, бо довго описувати. Почуваю себе добре, хоч в дорозі трохи утомлювався, не злазячи по 4 — 5 годин з коня. Неприємно тільки, що не застав од тебе листа, дуже мене це турбує. А я тобі писав навіть з дороги, з с. Голови, де був у д. Гарматія, учителя, з яким їздив на полонину. Тут так всі дбають про мене, так стараються помогти мені, зробити приємність, що мені аж соромно буває. Почуваю себе тут наче божком — і це прикре почуття, бо, кажу, соромно мені.
Сьогодні холодно і дощ, а досі погода була гарна.
Коли писав цю картку, подали мені одкритку од тебе, і я дуже зрадів і заспокоївся, що Ви всі здорові. Не забувай мене, пиши хоч по кілька слів. Скоро я виберуся знов кудись в гори. У мене є дуже добрий кінь, спокійний, який лізе на неприступну скелю, як дика коза, перебирає ногами, як балерина. Ну, бувай здорова, цілую тебе і обнімаю. Поцілуй маму, Лідю і дітей. Пиши.
Гнатюки кланяються тобі.
Ще цілую. Твій Муся.
137. До Віри Коцюбинської
2 серпня 1911 р.	20.УІІ 911. Крив.орівня.
Дорога Вірунечко! Вчора дістав твого листа і дуже дякую. Твої листи заспокоюють мене, бо я все чогось турбуюся і часто думками буваю з Вами. Я почуваю себе непогано, серце не докучає, хоч сплю недобре. Чого — не знаю, бо йду до ліжка не пізніше, як о 10. Відколи вернувся з своєї поїздки, вже третій день у нас погана погода, дощі. Доводиться сидіти вдома і дивитися, як хмари лізуть на гори, повзуть по них, як дим. Читаю трохи, а більше балакаємо з Гнатюком та займаюся тим, що їм, од ранку до вечора. Лінуюся навіть писати листи. Така шкода, що нема сонця. Починаю бліднути, хоч ще чорний. Тіло наче ще більше почорніло. Вчора увечері прийшли сюди Устименко і Саєнко. Кланяються тобі. Утомлені враженнями, болять їх ноги, невиспані і вже хотять вертатися додому. Я серджуся на погоду. Хочеться мені на гори, робити записи, студіювати, а не можна.
Збираюся написати на Капрі, а встиг написати тільки до Шрага і Леонтовича. Написав також картку до Галдзевича. До Сімовича не маю чого тепер писати, бо не знаю, де він. Яку справу мали до мене чехи? Не говорили тобі? Ти можеш писати до мене сюди останній раз 25, а потому, до 30-го, пиши до Львова, ул. Супинського, 17, Наукове товариство ім. Шевченка. Виїду я звідси певно 1-го, а зі Львова 3 або 4, значить, буду вдома 6 або 7. Напиши мені, що тобі купити. Годинників дітям, певно, не куплю, бо дешевих нема. Пальто постараюся купити, але не знаю, чи вдасться.
Ну, бувай здорова. Цілую тебе міцно. Цілую маму, Лідю, дітей і тьотю.
Пишіть. Твій Муся.
Знайомим уклін.
Гнатюки кланяються. .
138. До Євгена Чикаленка
4	серпня 1911 р.	Криворівня в Карпатах.
Дня 22 липня 1911.
• Дорогий Євгене Харламповичу!
Довго я збирався написати до Вас, аж нарешті зібрався. А сталося так через те, що відколи виїхав з Криму (1-го липня) та опинився в горах, сливе весь час в дорозі, а вдома не сиджу. Спочивши в Криму та поправивши трохи здоров’я, задумав я зібрати трохи матеріалу з життя гуцулів, щоб було що писати, як поверну додому. Отже мало не весь час їздив я верхи по горах, був на полонинах, в диких місцях, куди можна дістатись тільки пішки або гірським конем, таким звиклим до гір, таким легким і зручним, як балерина.
Якби Ви знали, яка тут велична природа, який цікавий народ гуцули, з багатою, своєрідною психікою, з буйною фантазією, дивними звичаями і мовою. Нарід наскрізь поганський, що живе серед різнорідних злих духів, з якими веде боротьбу од пелюшок і до смерті. Первісні нома-ди, вони так тісно зв’язали своє життя з своєю худобою (маржиною), що творять одну сім’ю. Само християнство послужило, здається, їм на те тільки, щоб закрасити культ поганства. Очевидячки, за такий короткий час годі зрозуміти як слід таке оригінальне життя, але що можна, те роблю і сподіваюся трохи використати свої враження.
Оселився я недалеко од Гнатюків, в дяковій хаті, за р. Черемошем; обідаю у Гнатюків — і, взагалі, маю добрі умови життя. Біда тільки, що до мойого приїзду були сильні дощі, повінь, яка позносила мости, кладки, зруйнувала дороги, і через річку треба переправлятись на малій дарабі, з риском для життя. А ось вже кілька днів, як йдуть дощі, річка шумить, бушує і переправитись не можна. Вже четвертий день ми одрізані од світа, од пошти, крамниць, людей — і коли б не встигли в свій час закупити провізії, то, певно, гинули б з голоду. Сьогодні є слаба надія переправити пошту, тож пишу до Вас.
Я дуже задоволений з своїх вакацій, зміцнив здоров’я, спочив, маю свіжі враження. Виїду звідси 1-го серпня, бо на 6 повинен бути вдома, щоб здати свою службу тому, хто замість мене її обійме. Ітак — з 6-го серпня я вже не буду служити. Упорядкую свої матеріали — і за роботу.
130
Така перспектива виповняє мене глибокою радістю, надією, що мені вдасться дещо зробити. [...] За тиждень має приїхати сюди Франко, сини його тут вже.
Як же тепер Ваше здоров’я? Чи Ви ще на Кавказі, чи вже повернули до Києва? Чи побачимося в Києві, коли повертатиму додому? Сподіваюся бути в Києві 5-го серпня. Дуже був би вдячний Вам, коли б сповістили про се карткою до Львова, на адресу Науков[ого] товариства ім. Шевченка.
А поки що бувайте здорові. Цілую Вас сердечно і обіймаю. Бажаю здоров’я та всього найкращого.
Посилає Вам свій привіт В. Гнатюк. Високоповажаній] Юлії Миколаївні мій привіт і найкращі бажання.
Ваш М. Коцюбинський.
Не забувайте мене.
139.	До Віри Коцюбинської
4 серпня 1911 р.	22.УІІ 1911. Криворівня.
Дорога Вірунечко! Пишу до тебе, а коли піде цей лист, не знаю, і коли дістану що од тебе, теж не знаю. Річ у тому, що вже 5 день ідуть сильні дощі, день і ніч, безперестанку, Черемош такий бистрий і повноводий, що не можна переправитись, і ми одрізані од пошти, крамниць, цілого світу. Я живу за рікою — і в цьому велика невигода під час дощів. З другого боку річки кричать до мене, що є лист з дому — а дістати його не можна. Коли вода трохи спаде, а се може бути завтра або післязавтра, якщо перестануть дощі, дістану твої листи. Дощі попсували всі мої плани. Збирався знов їхати в гори, а тепер уже не знаю, чи погода пустить. Холодно тут так, що вчора я ходив у кожушку дяковому, а в хаті топили грубку. По цілих днях сиділи в хаті і тільки розмовляли та їли. Добре, що зробили запас муки і м’яса, а то сиділи б в голоді. Почуваю себе непогано, тільки голова болить часом без руху. Дощі захопили тут Устименка з Саєнком, вони живуть тут вже кілька днів і не можуть рушитися. Не маємо газет і не знаємо, що діється в світі. Як-то Ви там вдома? Чи здорові, чи все добре? Нетерпляче чекаю листів. Ти пиши до мене до 25 сюди, а потому до Львова,
9*
я вже подав тобі адресу. Зараз трохи краща погода, дощ на хвилин 5 — 10 перестає та й знову йде. Цілую всіх Вас. Цілую тебе, не забувай, пиши. Му ся.
140,	До Віри Коцюбинської
6 серпня 1911 р.	24.УІІ 911. Криворівня.
Дорога моя Вірунечко! А я вже турбувався, не дістаючи так довго од тебе листа. Врешті сьогодні дістав. А тут дощі йдуть цілий тиждень, Черемош розлився, і не можна було переправитися на той бік. Кілька днів не було пошти, не можна було вийти з хати. Я не мав руху, і через те щодня боліла голова. Всі мої плани пропали. Сьогодні трохи вияснилося, може буде погода, тоді знов поїду в гори. Вже недовго буду тут. Невважаючи на моє прохання, ти досі не написала мені, що тобі купити. Напиши до Львова, дуже прошу тебе, мені легше буде. Виїду звідси певно 1 серпня, в понеділок, як не буде дощу, а вдома буду 6 або 7-го, бо хочу зо два дні побути у Львові. Вчора написав я на Капрі, прохав знайти мені на зиму хату і стіл. Писав і до Олексія Максимовича] і до Марії Федорівни. Сьогодні дістав листа од Єремієва. Пише, що до Парижа не поїде, бо немає грошей, та й здоров’я боїться розтратити. Більше листів не маю, ніхто до мене не пише. Взагалі останній тиждень дуже мало мав вражень. Почуваю себе непогано, все їм, вечеряю і здоров. Скучаю тільки за домом і погано мені без прогулок. Скоро вже 'побачимося. Цілую тебе сердечно, а ти поцілуй всіх наших. Пиши до мене, не забувай. Знайомим уклони. Твій Муся.
141.	До Михайла Могилянського
9 серпня 1911 р.	27.УІІ 1911.
Криворівня в Карпатах.
Дорогий Михайле Михайловичу!
На два мої листи (картка з Криму і лист звідси) не дістав я од Вас ані словечка — і се мене непокоїть. Чи не сталося чого прикрого з Вами або в родині Вашій? Чи всі здорові?
132
Я вже описував Вам своє життя тут і свої поїздки в гори. З того часу веду дуже одноманітне життя, бо тут неможлива погода, щодня дощі такі сильні, що Черемош розлився, і я одрізаний од цілого світу, од пошти і од людей. Вже 10 днів минуло, як я не можу сісти на коня, мій кінь і провідник спочивають, а я нудьгую в хаті та дивлюся на гори, по яких повзуть і осідають хмари. Мені часом здається, що Криворівня — се великий аероплан, який несеться високо в небі між хмарами.
А все-таки я задоволений, що попав сюди. Маю враження, зібрав трохи матеріалу, ближче познайомився з природою й життям гуцулів. Тут все таке оригінальне, таке дике і незвичайне. Почуваю себе непогано, хоч часом утомлювався од 4 — 5 дневних поїздок на коні, далеко од всякої культури і вигод.
Совісно мені перед Вами, що коректа оповідання мого «Сон» так затрималася. Але тепер літо, і в редакції та й в друкарні нема порядку. Сьогодні дістав звістку з редакції, що мені посилають сюди коректу, значить дістану її завтра. Боюсь тільки, чи не вислали мені замість 2-х примірників один. Якщо зробили так, як я прохав, то я завтра вишлю Вам 1 примірник] в коректі, а як ні, то зараз напишу, щоб Вам вислали її до Чернігова з Києва.
Що доброго чувати у Вас? Чи здорові, що робите? Одповіді на сі питання певно не дістану сюди, бо за 4 дні виїду з Криворівні до Львова, а звідти додому. В Чернігові буду 6 або 7, значить, маю надію швидко побачитись з Вами.
Дуже мені жалко, що я нічого про Вас не чув за сей час, але, значить, Ви не могли через щось написати до мене. До скорого побачення.
Цілую Вас сердечно.
Ваш М. Коцюбинський,
Вп. пані Вашій привіт.
142.	До Віри Коцюбинської
10	серпня 1911 р.	28.VII 911. Криворівня.
Вибачай, Вірунечко, за короткі листи. Весь час у нас дощі і через те життя таке одноманітне, що я не маю вражень. Нікуди мене погода не пускає. Позавчора
переправився на другий бік річки, зайшов на годину з Гна-тюком до Волинських (священик), та й вже не міг переправитись додому, бо випав дощ, річка розлилась, і не було перевозу. [...] А дощі тут не такі, як у нас. Тут з неба ллється ціла ріка. Маю коня, маю провідника, а мушу сидіти вдома, навіть в ліс, на гори не можу вибратися. Від того псується настрій. Пошта спізняється, вчора нічого не могли дістати. Сподівався сьогодні листа од тебе, але не було. Вже скоро, за 4 дні, виїду до Львова, де перебуду 2 дні. Не знаю, чи добре доберуся до залізної дороги, може доведеться ще десь ночувати в Косові. Просто нещастя. Од вогкої погоди Гнатюк кашляє більше, але виглядає добре. Я почуваю себе непогано, як весь час тут[...]. Вже побілів, не такий чорний, бо не бачу сонця. Чому ти не напишеш, що тобі купити? Ромці, певно, не куплю годинника, дорогий. З пальто не знаю, як буде. Дуже хочу купити, теж хочу купити осінню шляпу, бо не маю в чому ходити. Може, де позичу грошей. Постараюся писати тобі частіше, хоч не побагато, аби ти знала, що я живий і здоровий. Цілую тебе міцно і всіх цілую. Пиши.
Твій Муся.
Цілую Оксаночку за лист.
143.	До Віри Коцюбинської
12 серпня 1911 р.	30 субота. 911.
Криворівня.
Дорога Вірунечко, пишу з Криворівні останнього листа до тебе, бо в понеділок виїду звідси. Весь час тут дощі безперестанку, сиджу в хаті, нікуди не ходжу. Раз тільки ходив до знайомих до Ясенова (за 5 верст), та й то мок. Сьогодні перший день погоди — і так мені досадно, що якраз тепер, коли, здається, погода поправляється, мушу виїздити. Коли б настали сонячні дні, може залишуся тут ще на понеділок, але вдома буду так само 6 або 7-го пароходом вранці. На всякий випадок вийдіть на пристань 6-го. Вчора дістав коректу опов. «Сон». Вийшло всього 22 з чимось сторінки. Оповідання] буде надруковане в IX кн. [...] Завтра поїду до Жаб’я попрощатися з д-ром Невестюком.
Сьогодні таке сонце, що брав сонячну ванну 17г години. Маю до тебе просьбу: оддай зараз почистити мою панаму, вона, здається, доволі брудна, щоб я, як приїду, мав чисту. Та, що на мені, вже брудна дуже.
Я здоров, спочив і радію, що скоро буду вдома. Коли б Ви всі тільки були здорові.
Чи лишили для мене вишню? Я сього року не їв вишень. Поцілуй од мене маму, Лідю, тьотю і дітей. Знайомим уклін. Цілую тебе сердечно. Що нового вдома? Буду мати твої листи аж у Львові. Твій Му ся.
144.	До Володимира Гнатюка
16 серпня 1911 р.	Львів, 16.УІІІ 911.
Дорогий Володимире Михайловичу!
Здаю Вам справоздання з своєї подорожі до Львова: до Косова їхав возом, а в Косові взяв файного фіакра до Коломиї за 4 гульдени. І дуже добре сталося, бо в дорозі напав мене сильний дощ. Заїхав на 572 годину і на двірці чекав до 8. Той жид, що віз мене до Косова, їхав середньо, були ми в дорозі 4 години.
Сиджу тепер в канцелярії Т[оварист]ва за Вашим столом і розмовляю з пп. Козловським та Степанківським. Згадуємо Вас. У Львові зимно і, певно, не обійдеться без дощу. Заїхав я до Сан-Сусі, бо в Народний] гост[иниці] повно. Ітак, завтра буду вже в Росії.
Од’їжджаю з жалем в серці за всіма Вами і за Криво-рівнею. Бувайте здорові. Цілую сердечно. Привіт Вашій пані, дітям, п. Бохенській, Сергієві і родинам Волинських та Роздольських.
Ваш М. Коцюбинський.
135
145.	До Володимира Гнатюка
24 серпня 1911 р.	11/24. VIII 911. Чернігів.
Сердечне спасибі Вам, дорогий Володимире Михайловичу, і всім підписаним на картці, за пам’ять про мене. Я теж баную за всіми Вами і радий був би знов скоро побачитись. Доїхав я дуже добре, не втомився, покінчив уже свої справи з земством, вже вільний і живу згадками про милих людей і милі гори. Упорядковую свої враження і збираюся писати. Сподіваємося, що Ви таки наважитесь і приїдете до нас разом з п. Оленою. Будемо так тішитися і вітати Вас обох! Як дужі? Ну, цілую Вас. Майтеся гаразд. Сердечний привіт п. Олені, дітям і всім знайомим од нас обох. Кланяється Вам Горький і просить вислати «опришків».
М. Коцюбинський.
146.	До Євгена Чикаленка
5 вересня 1911 р,	23.УІІІ 911. Чернігів.
Дорогий Євгене Харламповичу!
Ваш лист, адресований мені до Львова, спізнився і вже аж сюди дослали його мені. Яка, справді, велика шкода, що ми не побачились з Вами у Сімеїзі! А мені і до голови не прийшло подати Вам адресу свою, бо Ви ж виразно писали, що під той час до Криму не збираєтесь. Шкода мені тим більша, що в останні часи все мені не везе, все я не можу побачитися з вами, а вже скучив дуже за Вами. Вертаючись додому, заходив я в Києві до Вашого дому, але побачив тільки Явдоху. Тепер хто його знає, коли і де стрінемося. Поїхав би я до Володимира Миколайовича (особливо коли Ви там будете), та не знаю, де тепер він обертається, бо на мій останній лист не дістав одповіді, хоч вже минуло два тижні, як я його послав. їхати ж на непевне — незручно, особливо тепер, коли, кажучи межи нами, сиджу без грошей. Службу я покинув, як тільки приїхав (це був з боку службового найбільш підходящий момент), значить, платні не беру, а од Товариства грошей ще не дістав. Ну, та дарма, колись-таки побачимось, якщо Ви не виїдете за кордон або на Кавказ. Щось не дуже тішать мене звістки про Ваше здоров’я. Наскільки серйозна Ваша хвороба? Коли це звичайний склероз, який ми, грішні, по 40 літах всі маємо, то ще половина біди, з ним можна прожити і других 40 літ, коли б була охота так довго жити. Напишіть мені докладніше, бо все-таки я затривожений.
А я почуваю себе краще. Думаю, що це результат 2-х місячного спочинку, а в найбільшій мірі — спокою й задоволення, що можу займатися літературою. З Карпат привіз я цікавий матеріал, встиг упорядкувати його і тепер вже пишу. Боюсь, як звичайно, за кожну свою річ, але пишу, і хоч сиджу за столом не менше, як досі сидів, але, на диво, воно мені не шкодить (може поки що).
На зиму думаю їхати на Капрі. Вибрав я Капрі через те, що життя там дешевше, ніж по великих городах, та й в разі якого випадку буду не сам, знайдеться кому заопікуватися мною. Буду сидіти тут до холодів, а як тільки мороз потисне, поїду, бо, справді, в зимі я зовсім нещасний.
Жалко, що Ви не зовсім задоволені з подорожі. А от я Вам формально заздрю, що були на Кавказі. Та й взагалі мені легше милуватися природою, бо море хоч і гойдає, та не загойдує мене, не боюсь, а спеки — подай господи! Як би сонце не пражило, а я все кажу: коли б ще трошки! Боюсь тільки холоду — це одинокий мій ворог. Бувайте здорові. Не забувайте мене. Цілую й обіймаю Вас сердечно й живу надією побачитись. Засилаємо сердечний привіт вп. Юлії Миколаївні.
Ваш М. Коцюбинський.
147.	До Леопольда Лукича-Будая
22 вересня 1911 р.	1911. 9. IX Чернігів.
Любий добродію!
Ви були такі ласкаві, що обіцяли прислати мені 10 відбиток оповідання «Сон». Зробили б мені велику ласку, коли б поспішили з висилкою обіцяних відбиток.
137
Чи [...] у 12 кн. «Вісника» Ви лишили місце для мого оповідання, яке має бути розміром до 3-х аркушів? Всього найкращого! Уклони Вам та Павлові Пилиповичу.
Ваш М. Коцюбинський.
148.	До Володимира Гнатюка
25	вересня 1911 р.	12/25.ІХ 911. Чернігів.
Дорогий Володимире Михайловичу!
Цілую Вас і дуже дякую за пам’ять і добрі бажання.
Хоч Ви сливе нічого не пишете в листі про себе, а проте я маю відомості (од Сергія Петровича), як Ви недобре поводились без мене, переїхавши до Львова. Се мене дуже прикро вразило, бо я був певний, що спочинок у Криворівні поправить Вам здоров’я.
Що то за біль голови у Вас, чи се біль не нервового характеру? Тепер Ви мене знов засмутили. Я все надіявся, що Ви таки надумаєтеся і зважитесь приїхати до нас разом з панею Вашою. Коли б я думав, що подорож пошкодить Вашому здоров’ю, я не наважився б намовляти Вас пускатись в дорогу, але я певний, що Вам нічого не станеться, що Ви доїхали б добре і добре спочили в Чернігові. А як би я радів! Як би добре мені було знов з Вами. Прошу Вас, обміркуйте ще раз сю справу і, коли тільки позволять сили, приїдьте. Про гроші не турбуйтеся, якось ми порадили б в разі потреби.
Скажу Вам щиро, мені так приємно було у Вашому товаристві, що минулі вакації надовго лишаться у моїй пам’яті, як час, коли я спочивав душею. Дуже я буду сумувати, коли не приїдете.
Паню Олену, очевидно, чекаємо нетерпляче і я і жінка. Сергія Петровича постараюся побачити завтра і передам йому Ваші доручення.
Завтра виїду до Києва на 2 — 3 дні в своїх справах, а в суботу, 30/ІХ н. ст., буду вже вдома.
Весь час, як повернув з Криворівні, працюю щодня, більш-менш правильно. Пишу оповідання на основі своїх вражень з Карпат. Боюсь, хвилююсь, але пишу. Оповідання вийде трохи більшим, аркушів на 272 — 3. Хотів би, щоб до друку Ви прочитали його, але, певно, не встигну
переслати його Вам, бо обіцяв дати до XII кн. «Вісника». Не знаю, чи вдасться мені що зробити, а дуже хотів би. Може, на той рік пощастить мені зібрати більше матеріалу, і тоді матиму міцніший грунт під ногами. Жінці дуже подобається проект виїзду на літо до Криворівні — тож маю надію, що ми ще з Вами добре вигріємося на сонці над Черемошем.
На Капрі збираюся, аж настануть морози. Поки не дуже холодно, сидітиму вдома. Ще не раз до того часу напишу до Вас, тож будете все в курсі справ. Щире хочеться мені скінчити лист словами: до побачення, і то скорого, в Чернігові! Цілую Вас сердечно. Кланяємося Вам і вп. пані Олені — і чекаємо. Вітаю п. Іру, Олесю і Юрка.
Ваш М. Коцюбинський.
149.	До Михайла Могилянського
4 жовтня 1911 р.	21/ІХ 911. Чернігів.
Дорогий Михайле Михайловичу!
Спасибі, що обізвалися, я дуже радий був дістати од Вас звістку. Приступаю зразу до самих противних для мене справ — грошових, щоб швидше скінчити. Мені здається, що я не маю потреби писати в контору «Знания», бо вона ж знає, що ми ділимося з Вами грішми. Що ж до того, як нам надалі ділитися, то я прохав би Вас деякий час не вносити зміни, себто ділитися по половині. Не сподіваюся, щоб наші зарібки були великі, але тепер при переході з старих умов життя на нові та при ліквідації деяких довгів — обставини мої склалися так, що кожна копійка дорога для мене. Чи згода? Повідоміть. Коли б Ви уважали, що мені конче треба написати про се «конторі» — то я напишу.
З рукописом «Сон» сталась маленька пригода. Амфітеатров пише мені, що я недобре зробив, пославши рукопис на руки В. А. Тихонова, бо він вже вийшов з редакції «Современника». Сьогодні пишу з цього приводу до «Современника», Амфітеатров з свого боку напише. Ось що він, межи іншим, пише:
--- Рукописи просить пересилати конче йому в Беггапо.
Дуже просив би Вас, дорогий Михайле Михайловичу, якомога швидше перекласти «Що записано» і прислати мені, а я вже, переглянувши переклад, одішлю його Амфітеатрову.
Почуваю себе поки що середньо. Праця моя посувається потрохи, мушу скінчити її і здати в редакцію до свого виїзду, бо інакше не буде за що поїхати. А тут на біду вона розростається, і дай боже, щоб я вбгав її у З аркуші друку. їздив я до Києва, перебув там кілька днів і освіжився. Тепер знов сиджу в хаті на самоті, хоч Я й звик вже до того. Пишіть до мене часом, я радо читаю Ваші листи. Бувайте здоровенькі. Цілую Вас сердечно, а Вашим кланяюсь.
Ваш М. Коцюбинський.
В[іра] І[устинівна] засилає всім Вам привіт.
150.	До Володимира Гнатюка
16	жовтня 1911 р.	3/16.Х 911. Чернігів.
Дорогий Володимире Михайловичу!
Листи Ваші дістав, а ті, що адресовані пані Вашій, доручив, як була у нас. Останній лист од Вас і картку Юркову одіслав їй до Миколаєва, вклавши разом у ковер-ту. Пані Олена пробула у нас дуже недовго, неповних три дні, 27 — 29 ст. ст. м[ииулого] м[ісяця]. Боюсь, що їй не подобалось у нас, коли була так мало, невважаючи на наші прохання залишитися довше. Може, через те так поспішала, що Чернігів малоцікаве місто, а, може, дорога втомила її і хотілось швидше додому. Поїхала вона звідси пароходом до Києва, а звідти залізницею до Миколаєва, щоб податись потім до Одеси. В Миколаєві мала вона заїхати до д. Гайдученка, судді, який запрохав її в листі до мене. Виглядала пані Олена дуже добре, краще, ніж в Криворівні, і весь час була здорова. Певно, Ви маєте вже новіші інформації од самої пані. А я отеє застудився, дістав інфлюенцу і не виходжу з хати. Що за літературна справа? Ви мене зацікавили, хоч натякніть. Як ся маєте? Що голова, чи іце часом болить? Цілую Вас сердечно. Жінка кланяється.
Ваш М. Коцюбинський.
151.	До Михайла Могилянського
16 жовтня 1911 р.	3/Х 911. Чернігів.
Дорогий Михайле Михайловичу! Рукопис перекладу «Що записано...» і картку Вашу, спасибі, дістав. Переклад одсилаю д. Амфітеатрову для «Современника». Про «Сон» нічого не знаю, хоч написав до редакції картку. Певно, він дійшов, куди слід. Як буду мати звістку, повідомлю Вас. Хотів би більше написати, та почуваю себе недобре, застудився і дістав інфлюенцу. Сьогодні скінчив своє гуцульське оповідання, вийшло невелике, аркушів три, не більше, але яке воно — ще не знаю. Певно, доведеться поправляти, переробляти навіть. Взагалі — я мало вдоволений з своєї роботи. Цілую Вас сердечно. Не забувайте Вашого
М. Коцюбинського.
152.	До Хоми Коцюбинського
16 жовтня 1911 р.	3/Х 911. Чернігів.
Дорогий Хомця! Всі наші і, натурально, і я, поздоровляємо тебе з іменинами, бажаючи щиро, щоб ти був здоров та щоб тобі добре у всьому велося. А Грипу і дітей поздоровляємо з іменинником.
Мама жаліється, що ти зовсім нас забуваєш, та й ми се почуваємо, хоч я всіх потішаю, що ти занятий і, певно, не маєш часу писати листів. Знаю це по собі, як часом трудно зібратись навіть одписати. Що ж там чути у Вас? Чи всі здорові і що поробляють? Як учиться Льоня? Коли будеш мати трохи вільного часу, напиши нам про себе та про свою сім’ю.
141
У нас все по-старому, тільки мама та Лідя частіше слабують. Не бережуться, застуджуються — і нічого з ними не вдієш. В моєму житті недавно сталась велика зміна: я покинув службу в земстві та й вже не буду більше служити. Я дістав од Українського літературного товариства пенсію (до смерті) по 2000 руб. на рік і буду займатися тільки літературою. Здоров’я моє таке погане, що вже не можу жити зимою в нашому кліматі і мушу виїздити на зиму за кордон, в тепліші краї. Дуже мені це прикро, бо доведеться щороку розлучатися з родиною на кілька місяців, та нічого робити. В кінці ноября, а може і раніше, поїду до Італії на весь холодний час, до весни. А все-таки добре, що все так склалось, бо мене не раз брав страх, що буде з нами, коли я не зможу заробляти на життя через слабість.
Літом, як ти вже знаєш, ми їздили з дітьми на місяць до Криму. Діти дуже задоволені, поправились трохи. Я з Криму поїхав ще за кордон, в гори, де зібрав трохи матеріалу для оповідання, над яким тепер сиджу по цілих днях, бо треба скінчити на термін, та й гроші потрібні мені на поїздку в Італію, бо пенсії при такому житті не стало б.
Ну, бувай здоров. Цілуємо тебе всі сердечно, а також Грипу і діточок. Напиши часом.
Твій Муся.
153.	До Володимира Гнатюка
18 жовтня 1911 р.	5/18.Х 911. Чернігів.
Що ж се Ви так турбуєтесь, дорогий Володимире Михайловичу? Мені се не подобається. Вам треба берегти себе і свої нерви, а Ви їх не жалієте. Розумію цілком, що дуже тяжко не мати листів, але треба зважити, що листи чогось йдуть од Вас і до Вас занадто довго. Наприклад, останню картку од Вас, писану 13-го, я дістав 17, себто на 5-й день.
Вчора послав я Вам картку, якою заспокоїв Вас. Пані Олена виглядала добре, мала гумор, ми все згадували Вас, пили за Ваше здоров’я, так що Ви мусили навіть одчути наші симпатії. Першого дня по приїзді (пані добре виспалася на пароході) ми провели з панею в родині Шрага. Здається, пані була задоволена, бо все хвалила Шрагів. На другий день оглядали український музей, а потому пані сама (не хотіла нас взяти з собою) поїхала у Троїцький монастир (кілометр од міста) і оглянула його та могилу Глібова. Оглянули ми місто, старинні вали, шведсько-козацькі гармати, дім Мазепи, старинний собор Мстиславу — взагалі все наше минуле і сучасне. Увечері ходили до кінемотеатру. Третій день сиділи більше вдома та їли груші з власного саду, однесли на пошту картки до Вас і лист, бо я буквально виконав Ваше доручення: посадив пані Олену у крісло, дав папір і перо і просив написати ширше до Вас. Ви вже, певно, дістали все. По обіді 1І2 на 5 вирушили всі троє (пані, жінка моя і я) на пристань, бо не було сили у нас затримати п. Олену довше, вона все рвалась додому. Але тут сталася нам пригода. Пароход дуже спізнився і ми мусили чекати його Щось з 5 годин. О десятій пані вирушила до Києва пароходом «Лихой». На сьому пароході капітан і лікар мої знайомі, обидва українці, і я доручив їм паню та прохав берегти її і дбати про вигоди, що вони і почали при мені виконувати. Місця в дамській каюті було доволі, значить, можна було виспатись. В Києві мусила п. Олена поїхати на двірець і взяти білет до Миколаєва, щоб загостити у д. Гайдученка. Але про се писав Вам вчора. — Зараз принесли пошту. Дістав Вашу картку і бачу, що ви вже маєте картки од жінки (а лист?), і радію, що трохи заспокоїлись. Мені здається, що Вам не слід турбуватися, бо пані так добре орієнтується у нас, якби в Галичині. Всі її розуміють, т[ак] що вона може скрізь дати собі раду. Та й‘ не в пустині ж вона, а серед своїх людей. Будьте спокійні, дорогий Володимире Михайловичу, не хвилюйтесь, не псуйте здоров’я. Все буде добре. Чому не пишете про здоров’я? Я хорий зараз на інфлюенцу, але то пусте. Цілую Вас.
М. Коцюбинський.
Жінка вітає.
143
154. До Віталія Боровика
28 жовтня 1911 р.	15/X 911. Чернігів.
Не гнівайтесь, дорогий Віталю, що я так рідко пишу. Так моє життя складається, що я вже задоволений, коли зможу одписати на лист — а на ініціативу, на те, щоб самому починати листування, часом попросту не виберу вільної хвилини. Недобре се, болить воно мене, але так воно є. От і тепер: збирався, збирався Вам написати — та й дочекався Вашої картки.
А я справді хотів похвалитися Вам, що вже кинув посаду і маю надію не служити більше ніколи. Несподівано цілком дістав я од Українського] літературного] т[оварист]ва у Києві (існує легально) стипендію довічну, по 2000 руб. на рік, з умовою кинути службу, щоб мати можливість писати та виїздити на зиму в тепліші краї, бо вже справді зимою я не міг жити в нашому кліматі. Довго я вагався, чи приймати стипендію, невважаючи себе достойним приймати таку почесну поміч, але врешті здався на прохання т[оварист]ва. За місяць виїду за кордон, до Італії (певно, на Капрі), на цілу зиму, хоч як мені тяжко розлучатися з родиною на такий довгий час. Потішаюся, що буду там щось робити.
Літом ми їздили цілою родиною до Криму, до Сімеїзу, на місяць. Діти і жінки вернулись додому, а я з Криму поїхав за кордон, в глуху частину Карпат, і там пробув місяць, мандруючи верхи по горах та придивляючись до життя гуцулів. Зібрав трохи цікавого матеріалу і, повернувши додому, засів за стіл. Тепер саме кінчаю оповідання з гуцульського життя (називається «Тіні забутих предків»), так аркушів на три. Воно буде надруковане в XII кн. «Вісника» за сей рік.
Почуваю себе втомленим, бо довелось багато працювати, і радію, що може перед виїздом трохи спочину. Жінка і діти нічого собі, здорові, працюють, а мама і Лідя зовсім ні до чого не годящі, і вдома у нас вічний лазарет.
Чи добре, що Ви знов перейшли в «первобытное состояние»? Се ж знову доведеться блукати з місця на місце, а як же родина? Не уявляю собі. Напишіть докладніше. Цілую Вас сердечно, а Ви вже поцілуйте од мене Ваших. Всі наші приєднуються до мене.
Ваш М. Коцюбинський.
144
155. До Любові Ліницької
29 жовтня 1911 р.
16,Х 911. Чернігів.
Високоповажана Любов Павлівно!
Чую за собою таку вину перед Вами, що, певно, мені довго доведеться просити у Вас вибачення. В Києві я був такий занятий і заклопотаний, що не встиг лишити у Євгена Харламповича обіцяного Вам списку книжок, а повернувшись додому, мусив поспішати закінчити свою роботу і вже, прошу мені вірити, не мав вільної хвилини.
Простіть, будьте ласкаві. Подаю Вам заголовки книжок українських, які, на мою думку, Ви могли б прочитати не без приємності. З старших авторів я позволив би порекомендувати Вам «Оповідання» Марка Вовчка, тт. І і II, Куліша — «Чорна рада» і «Досвітки», Левицького «Кайдашева сім’я», «Бурлачка», «Микола Джеря», «Хмари» і інші. Особливо звертаю Вашу увагу на П. Мирного «Оповідання», т. І, а ще краще — т. II, де є прегарний роман «Хіба ревуть воли, як ясла повні?»
З молодших і середніх — варто прочитати Франка, напр. «В поті чола» і збірник віршів «Зів’яле листя», Стефаника — «Оповідання»,* Лесі Українки — «На крилах пісень», Самійленка — збірник «Україні» [...].
Коли б Ви познайомились тільки з рекомендованими авторами, я певний, Вам захотілось би ближче пізнати українську літературу, і Ви вже без сторонньої помочі розшукали б багато цікавого в ній.
Ще раз прошу вибачити, що так опізнився.
Всім товаришам приємної подорожі до Києва на паро-ході — мій привіт.
З високим поважанням
М, Коцюбинський.
157. До Володимира Гнатюка
11 листопада 1911 р.	29.Х — 11.ХІ 911. Чернігів.
Дорогий Володимире Михайловичу!
За десять днів виїду за кордон.
З Києва виїду певно 10 ст. ст. XI, значить, буду у Львові 11 чи 12-го. Дуже тішуся, що знов побачу Вас, хоч, на жаль, пробуду у Львові не більше як 2 дні, бо мушу спішити нагнати д. Леонтовича, з яким я трохи хочу довше побути. А Ви до того часу поправляйте своє здоров’я, щоб я застав Вас в гарному настрої. Не пишу більше, бо ж побачимося, а Ви до мого від’їзду (виїзд з дому 8-го) напишіть до мене хоч пару слів, хоч картку. Як Ви себе почуваєте тепер, бо щось з останнього листа Ви не дуже мені подобались. Як доїхала додому пані Олена? Чи добре?
Цілую Вас сердечно. До побачення. Ми всі низенько вклоняємося і вітаємо Вас та вп. п. Олену.
Чекаю одповіді.
Ваш М. Коцюбинський.
158.	До Михайла Могилянського
17	листопада 1911 р.	4/ХІ 911. Чернігів.
Дорогий Михайле Михайловичу! Совісно мені, що не одписав Вам зразу на Ваш лист, і роблю се аж тепер, хапаючись та поспішаючи за всякими справами перед од’їздом. Дуже був занятий своїм оповіданням, але нарешті скінчив. Називається воно «Тіні забутих предків», розміром буде трохи більше 3 аркушів друку. Не знаю, чи воно вдалося мені, але коли б я хоч трохи переніс на папір колорит Гуцульщини і запах Карпат, то й з того був би задоволений.
8	с[ього] м[ісяця], себто за 3 дні, виїду за кордон, до Італії, на цілу зиму. Пишіть мені, поки що, так: Италия. Italia, Capri (Ferma in posta), M. Koziubinski.
«Що записано» одіслав до редактора в Італію, але одповіді не маю. Може б Ви були ласкаві, коли се зручно, зайти до редакції «Современника» і поспитати про долю обох огховіданнів. З дороги постараюся написати до Вас,
а поки що міцно цілую. Як себе почуваєте тепер, що поробляєте? Буду чекати листа од Вас. Вашим привіт.
Ваш М. Коцюбинський.
Р. S. Коли б у Вас була яка пильна справа до мене, то напишіть в той самий день, як дістанете сього листа, на адресу: Австрия. Österreich. Галиция. Львов. Lemberg, ул. Супинського, 17, Наукове т[оварист]во ім. Шевченка, В. Гнатюкові (для. мене). Бувайте здорові!
159.	До Віри Коцюбинської
23 листопада 1911 р.	10.ХІ. Київ.
Дорога Вірунечко! Доїхав добре, коли не рахувати того, що не спав та що весь час проклинав фуфайку, так мені душно було. На щастя, не застудився, а можна було. Вчора був у театрі і дрімав, невиспаний, а у сні бачив Вас всіх, наче знов був удома, і од того була найбільша приємність. Сьогодні в Києві така гарна, тепла погода (10° вранці у холодку), що просто не хочеться виїздити, а білет уже в кишені. Виїду ввечері, по 9-й, а вдень буду у Львові. Почуваю себе добре, здоров, тільки починаю скучати вже за Вами. Як би я хотів мати у Львові звістку од тебе. Цілую тебе, маму, Лідю і дітей і прошу берегти здоров’я та не скучати. Ще цілую. Муся.
160.	До Віри Коцюбинської
24 листопада 1911 р.	И.XI 911.
Десь під Волочиськом, 9 година ранку.
Дорога Вірунечко, я вже під’їздю до границі. В 3 год. дня буду у Львові. Вночі не спав, бо було багато дітей і не давали. Проте почуваю себе непогано. День сьогодні сірий, дощ, але не дуже холодно. їду таким поїздом, що ніде, опріч Підволочиська, не було пересадок. Зі Львова напишу. Мною не турбуйтеся, я здоров, бережуся. Бережіть себе, щоб я Вами не турбувався. Цілую всіх і особливо тебе.
148
Твій Муся.
161. До Віри Коцюбинської
25 листопада 1911 р.	12.ХІ 911. Субота. Львів.
Дорога Вірунечко! Ти, певно, дістала вже 2 мої картки з дороги. Вчора о третій вдень приїхав до Львова, дуже змучений, бо не спав. Хотів виїхати сьогодні на ніч, але не рішаюся їхати вночі, щоб не змучитися, і через те виїду тільки завтра рано і буду у Відні на ніч. Дуже се незручно для мене, бо мушу їхати другою класою. Пальто куплю собі у Відні, там кращий вибір. Почуваю себе непогано, не застудився! Погода тут неможлива, вже другий день дощ не перестаючи ллє, і доволі холодно (+ 2°). Щоб не застудитися, нікуди не виходжу з хати. Все розмовляємо з Гнатюком, і я все заважаю йому працювати. Він тепер здоровший, хоч схуд. Од Леонтовича дістав телеграму, він вже на Капрі. Пише, що вже докучило йому їздити і що ми будемо разом недовго. Я заїду не раніше як. 20-го, бо мушу спинятися бодай на ніч, щоб переспати. В кожному разі, не журіться мною, я бережуся. З дороги буду писати. А ти, Вірунечко, не забувай за мене, пиши частіше і присилай «Раду» і «Вісник». Гнатюки кланяються тобі і всім домашнім. Чи у нас всі здорові? Прошу берегтися і берегти маму. Цілую тебе міцно, а ти од мене поцілуй всіх.
Твій Муся.
Гнатюки прохають кланятися.
162.	До Віри Коцюбинської
29	листопада 1911 р.	16.ХІ 911. Венеція.
Дорога Вірунечко! Вчора увечері приїхав я до Венеції, а сьогодні в 11 год. вечора їду до Рима. Рішив ніде не спинятися, бо дорога все-таки мучить, і чим скоріше приїду на місце, тим краще. В Римі буду завтра по другій годині, пробуду день і, певно, 19-го (в суботу) буду вже на Капрі. З Рима ще напишу. Ідеться мені добре, вчора була чудесна погода, сонце, а сьогодні в Венеції погано, туман, хмари, вогко, бо дме сироко. Хоч воно і не холодно — 10 — 11° тепла, цвітуть ще квітки, і люди
Н9
носять їх, але все ще тут не південь, і я навіть кашляю. Однако не турбуйсь, я не застудився і почуваю себе не гірше, як вдома. Неприємно, що Венеція така сіра, я ще такою поганою її не бачив. Спинився я в готелі Luna, коло площі св. Марка, готель добрий. Цілий ранок блукав, але по каналах не їздив, неприємно. Скучно без сонця, та ще в Італії. Скучно і за Вами. Що там діється, чи всі здорові? Чекаю листів на Капрі, а поки що цілую і обнімаю міцно. Бережіть маму, щоб не застуджувалась і не турбувалась. Цілую тебе. Муся.
164.	До Віри Коцюбинської
1	грудня 1911 р.	18.ХІ 911. Рим.
Дорога моя Шрунечко!
Поки доїхав до Рима (приїхав учора о 2 вдень), дуже змучився, бо їхав цілу ніч третьою класою і не спав. Зате мене тішило, що чим ближче до Рима, то все стає тепліше і зеленіше. Спочатку дерева були без листу, як у нас, а дедалі все більше і більше нагадувало наш октябрь, пожовклий лист горів на сонці. Під Римом вже стрічаються зовсім зелені ліси, на городах повно всякої зелені, цвітуть квітки, а в Римі так тепло, як у нас в кінці августа, повно квіток і свіжої зелені. Люди ходять без пальта, а я жалкував, що не взяв з собою літнього пальта. До самого вечора гуляв я по парках, в villa Borgese і Monte Ріпсіо. Було дуже гарно, тепло і тихо. Стрівся тут з галичанином Томашівським, який назначений професором Львівського університету і працює тут у Ватіканських архівах. Сьогодні будемо разом обідати і блукати. Я все-таки здоров, хоч і втомлений. Переночую ще одну ніч і завтра рано їду до Неаполя і в той же день на Капрі, так що заїду на місце 19-го, а не 20, як думав. Радію, що застану од тебе листи. Як-то там вдома? Чи всі здорові? Чи все добре? Я тобі пишу часто, як-то ти будеш писати до мене? Чи часто? Не забувай, що я турбуюся і сумую за домом. Чи було що цікавого з пошти? Чи висилаєш «Раду»? Цілую тебе міцно, поцілуй од мене маму, Лідю і дітей. Знайомим, яким варто, уклін. Напишу вже з Капрі. Леонтович на Капрі чекає мене, я телеграфував йому звідси, коли приїду. Ще цілую. Твій Му ся.
151
165. До Віри Коцюбинської
З грудня 1911 р.	20.ХІ 911, Капрі.
Дорога Вірунечко! Вчора увечері приїхав я нарешті на місце. На пароході стрівся з Леонтовичем, і він забрав мене до себе на приватну кватиру. Але я стісняю його і завтра мушу кудись переселитися. Шукаю поки що помешкання, бо мені його не знайшли або знайшли непідходящі. Погода тут стоїть чудова, в пальто трудно ходити,
1	я дуже жалкую, що не взяв з собою літнього. Я здоров, тільки так утомився і знервувався в дорозі, що сю ніч не спав. Але то пусте, бо чую, що далі буду спати і все буде добре. Як знайду хату, зараз сповіщу тебе, а поки що пиши на ту саму адресу (Ferma in posta). Од тебе дістав
2	одкритки, дуже дякую. Це мене заспокоїло, бо я турбувався, чи всі здорові. Не можу зараз багато писати, треба бігти шукати хати, бо вдвох нам тісно, Леонтович уступив мені своє місце на ліжку, а сам спить на канапці. До готелю ж не хочу перебиратися. Біда, що тут мало хат з грубкою, і я боюся, щоб не довелося мерзнути в хаті. Пиши мені частіше, що цікавого — пересилай або переказуй. Леонтович кланяється тобі. Ну, бувай здорова, цілую тебе міцно, і ти поцілуй всіх наших і бережи, щоб не застудитися. Ще цілую. Твій Муся.
166.	До Віри Коцюбинської
6	грудня 1911 р.	23.ХІ 911. Capri
(villa Serafina).
Дорога моя Вірунечко! Лист твій з трьома листами перекладачів, спасибі тобі, дістав. Дістав і «Раду». Він (лист) мене заспокоїв, бо бачу, що Ви всі здорові, хоч ти і мало пишеш про кожного з членів сім’ї. Я, нарешті, маю пристановище, але чи надовго — не знаю. Олексій Максимович перетягнув мене до себе. Мені дали дуже гарну, чисту, навіть розкішну кімнату з окремим ходом в тому домі, де вони не живуть, а тільки обідають і де є кухня. Скляні двері виходять на великий балкон з видом на море, на сонячну сторону, так що коли є сонце, воно світить весь день до мене в хату. Але біда, що у тій хаті нема грубки — і може бути холодно. Коли поставлять
залізну грубку або куплять переносний камін, я зможу тут жити, а коли ні — доведеться перебиратись. У них же я столуюсь. Вранці дають мені в моїй хаті або в сусідній столовій каву з маслом, з докторським хлібом, подають і свіжий виноград, груші та яблука — все дуже парадно і смачно. О 1 годині обід, о 7 - вечеря. Так що з сього боку дуже все добре. Балкон мій виходить в квітник, де в повнім цвіту півники (iris), хризантеми, герань та ще якісь червоні квітки. В хаті у мене стоїть розкішний букет, наче літом. Взагалі хата моя парадна. На стінах гарні образи, меблі, фотелі, стіл, шафи, ліжко, шовкові ковдри (дві) — все біле і чисте. Три електричні лампи: посередині висить одна, над ліжком друга, на столі стояча. Все було б добре, спокійно, коли б тепло, але в хмарні дні доволі холодно, +12°, не більше. Коли я приїхав, була тут погода суха, тепла, весняна. Сонце пекло часом так, що мусив скидати пальто і то було душно. Певно, на сонці було +20°. Вчора подув сироко, приніс хмари, блискавку і дощі. Надворі 11 градусів тепла. Натурально, що тут все зелене, дико ростуть нарцизи і троянди, вони в цвіту. Кажуть, що цей місяць самий холодний, що в січні і в лютім буде тепліше. На острові пусто, приїжджих нема. Зараз тут живуть письменники Бунін і Ганейзер (я познайомився з ними), П’ятницький і ще якісь молоді письменники. З Леонтовичем бачусь щодня — і все це одіймає у мене час і трохи турбує мої нерви, так як дні проходять в розмовах, на людях. Погано сплю і не спочив по дорозі. Але так буде недовго. Леонтович скоро поїде, і я лишуся сам, буду вести нормальне життя і працювати.
От тільки ти мусиш писати до мене частіше, хоч небагато, але часто, бо я не буду спокійний інакше. Подумай, на цілу зиму лишаюсь сам, далеко од всіх Вас, це дуже тяжко, чую себе як на засланні. Пиши поки що так: Capri (presso Napoli), villa Serafina. З тої вілли, де я живу, треба йти до міста хвилин 20 або 15, але дорога доволі рівна. Живу я в самій безлюдній, тихій частині острова, де люди не їздять і дуже рідко ходять, так що тут можна мати повний спокій. Хата моя сповнена морем, навіть коли лежу або сиджу за столом — перед моїми очима безконечне море, а з двох боків, як рами, високі гори — Монте-Соляро і Кастельоне.
Я ще не прийшов до себе по дорозі, груди трохи болять, кашляю здорово і втомлений. Нічого не читаю, хоч
книжок і газет — скільки хочеш. Просто потребую спокою і самоти, але ще їх не маю. Через те не дивно, що я так бажаю швидше лишитись на самоті і вести нормальне життя.
Дуже мені прикро, Вірунечко, що ти втомляєшся працею, що маєш стільки клопоту. Що б я дав, щоб ти спочила трохи та була зараз зо мною! Але це тільки мрії. Як здоров’я мами, чи вона бережеться, чи дбають про неї? Як Лідя? Діти? Поцілуй од мене всіх міцно, тьотю теж. Піратам, Жукам та Добровольському уклони. Пиши. Цілую тебе і обіймаю. Твій Му ся.
Тобі кланяються всі тутешні.
167.	До Віри Коцюбинської
9	грудня 1911 р.	26.ХІ 911. Capri.
Дорога Вірунечко, вибачай, що пишу мало і не так часто, як би хотів. Ще два дні буду занятий Леонтовичем (я показую йому Капрі і багато ходжу), а тоді вже, коли він поїде, зачну своє нормальне робоче життя, буду вільніший і більше писатиму. Насамперед — я здоров, навіть кашляю менше і почав спати вночі. Погода тут дощова, але тепла, деякі фруктові дерева в цвіту на полях сходить фасоля і пшениця, помаранчі і мандарини достигають. Коли показується сонце — пече, як в маю. З Леонтовичем я говорив про гроші. Він вишле тобі до 20 декабря 500 руб., а других 500 трохи потому. Мій рік починається, здається, з іюня, але Леонтов[ич] мусить ще вияснити в Товаристві, бо й сам добре не знає. Твій лист і одкритки дістав, «Раду» теж 2 рази, нічого не приплачував. Про мотіе тут дбають і годують на славу, краще, ніж в готелі. За плату ще не говорив, а треба вияснити. Думаю, що багато не візьмуть, заробляти на мені не будуть. Дуже мене тішить, що всі вдома здорові та що діти добре учаться. Поцілуй їх од мене за се. Чому не напишеш більше за маму? Яка у Вас погода? Чи було що з пошти? Я ще не встиг дуже скучити за домом, але часами бувають невеселі моменти. Все-таки дуже тяжко без Вас всіх. Погано мені без літнього пальто, хоч купуй. Тепле пальто висить в шафі і я не знаю, чи доведеться
виймати його звідти, бо і в холодні дні мені душно в осінньому. Пиши до мене частіше. Я теж писатиму. Цілую тебе, маму і всіх. Знайомим уклін. Твій Му ся.
168.	До Віри Коцюбинської
11	грудня 1911 р.	28.ХІ 911. Capri.
Дорога моя Вірунечко, вже щось з три дні, як не маю од тебе листів і сумую. Третю посилку «Ради» дістав. Вчора поїхав Леонтович, і я вже вільніший, але такий утомлений, що не пишу до тебе довшого листа. З сьогоднішнього дня почну спочивати, вже навіть почав, бо спав 9 годин. Тут раптом подув холодний вітер, трамонтана, і стало холодно, себто не більше 9 град, тепла. Але на нашому боці тихо, бо сюди не доходять холодні вітри, і тільки як вийдеш вгору, до міста, дме дуже. Пишу цей лист при одчинених дверях на балкон. Думаю кілька днів спочивати, мало ходити, зайнятися кореспонденцією, бо ще нікому не одписав, читати, а вже потому сяду за роботу. Маю звістку, що в 1-й кн. «Современника» появиться моє оповідання] «Що записано в книгу життя», а в третій кн. (за март) — «Сон». Тут всі зацікавилися українською літературою, дякуючи перекладам моїх оповідань, і говорять мені компліменти. Прошу тебе, пришли мені по 1 примірнику] моїх «Рассказов», т. І і II, а також, коли тобі нетрудно буде, пришли 1 кн. «Перша ластівка» (є в шафі в столовій) і український одривний календар на 1912 р. (купи у Судакової), бо мені скучно без нашого календаря. Я вже писав тобі, що до 20 дек[абря] Леонтович вишле тобі 500 руб., других 500 пізніше. Я ще не розмовляв з Марією Федорівною, скільки візьмуть з мене за хату і їжу, значить, ще не знаю своїх видатків. Я здоров, хоч почуваю себе ще не дуже добре через утому. Чи всі у нас здорові? Прошу дуже, бережи своє здоров’я і всіх домашніх. Нехай би дівчата пішли до дантиста. Одкладати не треба. Цілую тебе міцно, цілую маму, Лідю і дітей. Знайомим кланяюсь. Не забувай мене. Твій Муся.
155
Ї69. До Михайла Могилянського
11	грудня 1911 р.	28/ХІ 911. Capri.
Дорогий Михайле Михайловичу!
Обидва Ваші листи я дістав уже на Капрі, бо вони не застали мене там, куди Ви їх адресували. Через те так пізно одповідаю. Тішить мене дуже, що ті «голоси», які я старався збудити у Вас, врешті прокинулись, бо маю підстави сподіватися, що то хороші голоси, голоси художника. [...] Мені дуже схотілось тоді перечитати Ваше оповідання в рукопису, але не вдалося, бо в Києві я був недовго, тільки переїздом, і не мав часу зайти до редакції та розшукати рукопис. Сподіваюся, однак, скоро прочитати його у «Віснику», [...] воно там появиться доволі скоро. Справді, мені дуже приємно було довідаться, що Ви знов вернулись до белетристики, і ще приємніше, що до української. Щиро вітаю Вас і обіймаю, як товариша по праці на одному полі, і сподіваюся, що перша спроба не буде останньою.
Я вже тиждень живу на Капрі, але весь час пройшов у мене дуже безладно, з великою утомою: тут був мій приятель, якого я мусив водити по Капрі — і через те не мав і хвилинки вільної. Вчора мій приятель поїхав додому — і я сподіваюся, спочивши трохи, розпочати свій робочий сезон. Оселився я у Горького (вони не хотіли мене пускати в готель), маю чудесну хату в кращій, тихішій і теплішій частині острова і всі вигоди, бо за мене так дбають, як вдома. Тут проживають зараз Бунін з жінкою, Ладижинський з Берліна та ще дехто з молодих російських письменників. П’ятницький ще тут, але скоро виїде до Петербурга. Амфітеатров писав Горькому, що Ваші переклади будуть скоро надруковані: «Що записано» — в январській кн. «Современника», а «Сон» — в мартовській. Скоро, здається, Амфітеатров приїде сюди, і я особисто з ним переговорю.
Пишуть мені з дому, що в нас уже зима ( — 9°) і сніг, а тут віриться мало в зиму. Все зелене, деякі фруктові дерева в цвіту, сонце припікає (на сонці 18 — 20°), квітки цвітуть не тільки в квітниках, але й на полі повно нарци-зів, ціклямен і інш. На полях сходять біб, фасоля, пшениця, яку почнуть жати в марті, взагалі все нагадує весну. Взагалі добре.
158
Читав я в «Речи» Вашу статтю [...]. Олексій Максимович хвалив Вас: --- Мені здається, що тут все більше і більше цікавляться нашою літературою.
Боюсь, що я докучив Вам довгим листом, тому кінчаю. Прошу Вас дуже, обізвіться коли до мене, напишіть про себе, про свої роботи. Зробите мені велику приємність. Цілую і обіймаю Вас. Вашим привіт.
М. Коцюбинський.
Адреса: Италия. Italia. Capri (presso Napoli). Villa Serafina. M. Coziubinschi.
170.	До Євгена Чикаленка
12	грудня 1911 р.	29.ХІ 911.
(Адреса: Италия. Capri (presso Napoli), villa Serafina. M. Coziubinschi).
Дорогий Євгене Харламповичу!
Вже кілька днів збираюся написати до Вас, і тільки сьогодні вдалося мені се зробити. Поки був тут Володимир Миколайович — ми все були разом, і час біг дуже приємно. Саме ж найприємніше було те, що В[олодймир] Миколайович] почав писати і, коли можна судить з того, що він читав мені та оповідав, результати будуть добрі для нашої літератури. Конче треба, щоб Ви при стрічі з Володимиром] Миколайовичем] ще з свого боку підбадьорили його, не дали йому прохолонути. Я познайомив В[олоди-мира] Миколайовича] з Горьким, і вони подобались один одному, що мене дуже втішило. Позавчора Леонтович поїхав до Ніцци, а звідти до Києва, куди приїде так коло 10/ХІІ. Мені дуже хотілось затримати його довше на Капрі, бо тут такі умови для цраці, що він посунув би свою повість хоч до середини, а я тоді був би спокійний, що він її не покине, бо вже було б йому самому жалко покинути. Але всякі ділові листи і телеграми потягли його додому, і з мого плану нічого не вийшло.
Тепер на Капрі дуже гарно. Вдень температура на сонці доходить до +20°R, вночі не менше +11°R. Деякі фруктові дерева в цвіту, на полях сходить фасоля, біб,
пшениця, яку мають збирати в марті, дико цвітуть нар-цизи і альпійські фіалки, в садах повно квіток. Часом подме вітер і принесе дощ, але дощ теплий, весняний і недовгий. Взагалі — поки що я задоволений з Капрі, і астма мене не мучить. Оселився я у Горького, який і слухати не хотів, щоб я десь інше оселився. Маю чудесну хату на сонце, всякі вигоди і спокій. Вілла, де ми живемо, в кращій, теплішій і тихішій частині острова, з видом на море. Тут тепер чимало російських письменників, які чогось почали цікавитися українськими справами та літературою і говорять нам компліменти. Може через те, що здалеку все видається кращим. Я ще не почав свого робочого життя, але збираюся і сими днями почну писати. Трохи втомлений переїздом та враженнями. Як же Вам живеться, дорогий Євгене Харламповичу? Чи здорові? Не забувайте мене, кожне слово Ваше дороге для мене, особливо на чужині. Маю до Вас прохання. Будьте ласкаві — вишліть мені переклад оповідання] Горького: «Ярмарок у Голтві», ц. 4 к. (оголошено в «Раді»). Видатки зверну, як побачимось.
Прошу переказати мій привіт вп. пані Вашій і нашим спільним знайомим, кому побажаєте.
Цілую і обіймаю Вас сердечно і ще раз дуже і дуже прошу не забувати Вашого
М. Коцюбинського.
171.	До Володимира Гнатюка
12 грудня 1911 р.	12.ХІІ 911. Capri
(presso Napoli), villa Serafina.
He лайте мене, дорогий пане Володимире, бо я вже і сам себе лаю. Мій гріх проти Вас — не один гріх, я не міг за сей час обізватися не лиш до Вас, всі мої знайомі мали нагоду нарікати на мене. Весь час я мусив оддати Леонтовичеві, який був тут недовго, значить, треба було показати йому усю красу Капрі, усі куточки його, а се потребувало часу. Леонтович поїхав додому — і от я берусь за перо. їхалося мені непогано, коли не рахувати того, що я сливе весь час не спав і дуже змучився. Заїздив до Відня, де ні з ким не встиг побачитись, бо була погана погода, до Венеції на день і на день до Рима, де побачився з д. Томашівським і з ректором Collegio rukeno. Вовка вже
нема в Римі, він заслаб і виїхав до Галичини. З Рима я поїхав впрост на Капрі. Оселився я у Горького, який ні за що не хотів мене пускати до готелю або в приватне мешкання. Вілла, де я мешкаю, в кращій, тихішій і теплішій частині острова. Маю чудесну кімнату на сонце, з видом на море, з окремим ходом і терасою. Годують, звичайно, добре, краще ніж у готелі, та й товариство маю (поки що — може, забагато його). Погода тут файна. Хоч часами вітер приносить дощі, але вони теплі, і сонце за півгодини все сушить. На сонці температура доходить до +20° R, в повітрі -}~ 16 — 17°, вночі -f11°. Скрізь зелено, деякі фруктові дерева в Цвіту, повно квіток, рож, нарцизів (цвітуть дико) і навіть фіалок та ірисів. На полях сходить фасоля, біб, пшениця, яку мають збирати в марті, взагалі, повне враження весни. У мене в хаті щодня свіжий букет з літніх квіток. Не знаю, чи довго так буде, але поки що добре. Вчора увечері повіяла трамонтана, холодний вітер, але нині вже сонце і тепло. От би Вас сюди! Опріч Горького (який кланяється Вам) — є тут ще інші російські літератори — Бунін (академік, себто член академії), дуже гарний поет і белетрист, та інші. Я вже запросив обох їх дати щось до збірника в честь Франка, і обидва радо згодилися, значить, треба буде в свій час послати їм запросини. Поки що я ще не працюю, дуже втомлений. Пишу листи і читаю, а вечори проводимо в безконечних розмовах.
Не раз я думаю про Вас, як-то Ви там, чи здорові, чи працюєте? Звичайно, умови у Львові для Вас зовсім погані в зимі — і було б добре, коли б Ви могли хоч самий поганий час перебути десь в іншому місці.
Тільки що дістав картку д.ч Танчаківського з Вашою припискою. Як-то він знайде мене і де його шукати? Я, звичайно, чим зможу, допоможу йому, аби тільки побачились. Що нового у Львові? [...]
Взагалі, коли зможете, пишіть до мене, бо я все ж на чужині і потребую рідного слова.
Сердечно вітаю паню Олену, Ваших дітей, Роздольських, Кревецького, Залізняка, Мочульського і інших знайомих. Цілую Вас.
М. Коцюбинський.
Адреса: Italien. Capri (prêsso Napoli), villa Serafinc M. Coziiibinski.
159
172.	До Віри Коцюбинської
13	грудня 1911 р.	ЗО.ХІ 911. Capri
(villa Serafina).
Дорога Вірунечко, спасибі за фотографію. Хоч і недобре всі вийшли, але мені так приємно було побачити Вас всіх. Конче сфотографуйтесь ще раз і пришліть мені, не одкладай тільки. Досадно мені, що я не встиг поздоровити Юрка в день його родин. Цілую його міцно, цього 15-літнього мужчину, і тішить мене дуже, що він розуміє, нарешті, як треба відноситись до своїх обов’язків, та старається серйозно працювати, добре учитись. Скажи йому, що це робить мені велику приємність, бо коли вже тепер він так працює над собою, так добре учиться, то це дає надію, що з нього вийде розумна і працьовита людина. Щоб не забути, одповім тобі перше на твої питання: на Капрі тепло, вдень часом душно в пальто, вночі +11 — 12° R. Вітри бувають, але не надовго. Дощі теж не такі, як у нас, а короткі, і після них нема вогкості і болота, а тільки стає чистіше, бо острів вимивається. Вчора привезли для мене з Неаполя керосинову грубку, дуже гарну, без запаху, і я, коли схочу, можу підняти температуру повітря в хаті до +16 — 17°. Зимою, як кажуть, дуже холодно не буває, дньом ніколи не буває морозу, хіба вранці, та й то не більше — 1°. Цілу зиму цвітуть квітки, скоро буде молода картопля, огородні овощі, артишоки і деякі фрукти. Як бачиш, не страшно. Часами тільки хвилюється море, і пароходи не пристають, і доводиться сидіти без пошти, але недовго, день, два найбільше. Війна ніяк тут не почувається, тільки з газет знаємо про неї та хіба менше приїжджих — от і все. Словом — ти в Чернігові так же одчуваєш італійську війну, як і ми тут. До росіян капрійці так само добре відносяться, як і перше. Взагалі тут чудесний, спокійний і чесний народ, з яким добре жити. З росіян тут живе дуже багато, але я не знайомлюся з ними, нецікаво, та й часу не буду мати. Знайомлюся тільки з тими, хто буває у Горького. Недавно оселився тут один галичанин, слабий на туберкульоз, якого я знаю з Карпат, родич Гнатюка. Він до мене заходить.
Ти хочеш знати подробиці про моє здоров’я. Я здоров, все менше і менше кашляю, серце часом болить і почуває втому, але це результат дороги і ненормального життя по приїзді на Капрі. Тепер все буде краще, бо з завтрашнього
дня почну працювати, значить, буду жити нормально. Шлунок весь час дуже добрий, а се теж не дрібниця при хорому серці. Читати маю що, газет російських більш ніж треба, штук 15, так що нічого не присилай. «Киевская] мысль» теж є. Всі листи, що ти прислала, дістав, «Раду» дістаю, нічого не приплачую, чекаю нових чисел і «Вісника». Дуже мені прикро, що ти знов впала та побилась. Як твоя рана? Чи дуже болить, чи гоїться уже? А як нога? Бідна тьотя, уявляю собі, що вона переживала. Маму поцілуй за її поцілунок і попроси, щоб не застуджувалась та не псувала собі нервів. Прошу тебе доглядати, щоб грубку у маминій хаті добре топили, щоб їй не було холодно. А як Лідіне здоров’я?
Оксаночку поздоровляю з успіхами по географії. Так я зрадів, наче сам дістав 5. А Рома який молодець! Пише без помилок диктовки! Просто не віриться. Чому ж Ірка не похвалиться мені нічим? Певно, і у неї все йде добре. Я дуже скучаю за всіма Вами та нарікаю на своє здоров’я та на свою долю. Хоч пишіть частіше. Поки що вів я життя безладне, нічого не робив — і се мене мучило. Тепер почну працювати і, може, буде не так тяжко без Вас. Цілую тебе, Вірунечко, і всіх наших. Тьотю теж. Знайомим, кому варто, уклін.
Твій Му ся.
173.	До Віри Коцюбинської
13 — 14 грудня 1911 р.	1 чи 2.ХІІ 911. Capri
(villa Serafina).
Щось я розгубив дні без календаря, дорога Вірунечко, і не знаю, чи сьогодні 1 чи 2-е. Здається мені, що я не дуже часто пишу до тебе, але ти ще рідше пишеш. Та я не маю чим похвалитися. Якось ніяк досі не можу почати нормальне життя, і дні проходять у мене без толку і некорисно. Може через те і настрій не дуже добрий, а, може, настрій недобрий і через те, що я почав скучати за домом. Буває так, що все покинув би і вернувся до Вас, та спиняє мене тепло капрійське. Бувають тут чисто весняні дні, як у нас у маю; астма ні разу не мучила мене тут, серце не болить, але почуваю якусь душевну утому. Все, може, через те, що не пишу ще. Мало не всі дні проходять на людях, в розмовах, і я втомлююсь. Але я покладу сьому кінець і певний, що буду краще почувати себе. Не турбуйся. Що ж там дома? Чи всі Ви здорові? Хотів би хоч одним оком поглянути на Вас. Чи ти дістала всі мої листи? Як будеш висилати книжки, дуже прошу тебе, од-шукай в шафі (здається, з лівого боку, як стати лицем до неї) маленьку книжечку в коричневій полотняній оправі. Біда, що не пам’ятаю заголовка, але зміст такий: про виклад віри в Копенгагенському університеті. Спочатку передмова Франка, а далі програма викладу релігії. Пришли мені цю книжечку. Не забудь прислати одривний календар на 1912 р., про який я просив. На Капрі тепер дуже пусто, всі готелі порожні, бояться, певно, війни і не хотять приїздити, хоч се дуже смішно, бо війна звідси так само далеко, як і з Чернігова. Ну, бувай здорова, обіймаю тебе і цілую. Поцілуй маму, Лідю і дітей, знайомим уклін, кому сама схочеш. Тобі кланяються теж. Ще цілую. Пиши, не забувай Мусю.
174.	До Віри Коцюбинської
20 грудня 1911 р.	7.ХІІ 911. Capri.
Дорога Вірунечко, на сей раз пишу тобі картку, а потому більшого листа, бо не мав вільної хвилини. Весь час ми гуртом читали новий роман Андреева «Сашка Жигулев» — історія чернігівського розбійника Савицького. Річ не вдалась Андрееву, слаба. Потому Бунін читав свої нові оповідання — і я навіть не гуляв у ті дні. Хоч жаль, бо погода стояла така тепла і ясна, що, сидячи за столом у себе, я мусив скидати піджак, хоч двері настіж. Розуміється, скинув всякі фуфайки і ходив у город без пальто. Тільки що дістав твого листа, [...] дуже дякую. Не турбуйся, я здоров, грубка у мене є, годуюсь добре, і навіть почав писати. Заявив, що не можу багато оддавати часу компанії, бо мушу гуляти та працювати, і сьогодні уже самі мене випроводжають на прогулку. Вчора брав ванну — добре, що все вдома. Бюрові історії мене анітрохи не турбують, бо все було «по закону». Нехай мама не турбується. Коли ти не посилала ще моїх оповідань] по-російськи, то не посилай, бо «Знание» прислало їх мені сюди. Решту, про що я просив, пришли. Всі листи твої, здається, дійшли до мене. Спасибі, що описуєш все, що діється вдома. А я все-таки скучаю і так хочеться, щоб швидше настав
162
Великдень. Коли побачиш Могилянського, спитай, чи дістав він мого листа, посланого до Петербурга. Подай йому мою адресу. Я почуваю себе непогано, хоч часом кашель вертається. Сподіваюся, що далі все буде краще. Поки що цілую міцно тебе і всіх. Пиши. Твій Муся.
175.	До Віри Коцюбинської
23	грудня 1911 р.	10.ХІІ (субота) 911. Capri.
Дорога Вірунечко! Ти завше цікавишся моїм здоров’ям; через те, щоб покінчити сю скучну історію, насамперед пишу про нього. Взагалі — я здоров, серце болить дуже рідко (всього два рази за весь час) та й не сильно. Астма мене не мучить. Бронхіт теж поменшав. От тільки й біди, що почуваю себе чогось втомленим. Я так думаю, що для здоров’я духа мені часами потрібна самотність. Коли я самотній, я почуваю себе спокійним і навіть багатшим. А товариство мене втомляє, тим більше, що я, як ти сама знаєш, одвик од нього. Тепер, останніми днями — я менше буваю на людях; хоч трапляються вечори, коли 0[лек-сій] Максимович] читає свої нові речі — і тоді я знову у товаристві. Мій день сходить так: встаю у 87г, о 9 п’ю каву (властиво — молоко) з маслом і з докторським хлібом і заїдаю мандаринами, фігами, сухим виноградом або яблуками. Потому зараз сідаю за роботу (пишу оповідання — великодні свята, пам’ятаєш, розповідав) і працюю до 1 год. О першій обід, який з розмовами і з читанням газет тягнеться до 3 год. Тоді іду гуляти. Часом гуляю з знайомим галичанином. О 5-й вертаюсь додому і читаю до 7. Од 7 до 9 вечеря — і тоді знову пишу до 1172, в 12 спати. Дві останні ночі погано спав. Позавчора була буря вночі, а в сінях у мене телефон. Забули повісити ручку, і од бурі телефон скажено дзвонив три години та не дав спати. Вчора не було пошти. Пароход прийшов, але з’їхати на берег не можна було, і всі пасажири ночували на пароході та цілу ніч слабували морською слабістю. Сьогодні дощ, гроза, грім і блискавка. Однак тепло, а в нашій стороні тихо. В найбільший вітер я все ж можу гуляти за горою в затишному місці. Та й дощі не страшні. Звичайно, ходжу без калош, їх оглядають в передній італійці, як яке диво. Тут після дощу тільки чистіше. Весь
час дуже тепло. Дами ходить по вулицях в літніх костюмах, і тільки кілька приїжджих мужчин носять пальто. Але й приїжджих так мало, що готелі пустують. Післязавтра тут різдво. Всі роблять один одному подарунки. У Горького вже стоять подарунки, які приносять йому: лялька в чудесно вишитій сукні і в фаті, як молода, але під сукнею, замість тіла, ціла гора фіг; вино — у великих і малих пляшках, — домашнє полотно і т. інше. Тільки мені ніхто нічого не подарує і я нікому. В понеділок у нас обідають Буніни, і ми всі підемо до церкви стрічати святки, які, кажуть, обходять тут дуже парадно. Ти знаєш, що тут цвітуть ще дроки, такі самі, як ми бачили в Сімеїзі. Зрідка, в тихих місцях, знов зацвітають мірти. Взагалі доволі гарно, хоч і гірше, як літом. Найкраще те, що все зелене і свіже, як весною, а пригріє сонце — то й справжнє літо.
От тобі моє скромне і доволі одноманітне життя. Нарікаю тільки, що дні короткі, не стає мені часу, мало читаю, не займаюсь італійською мовою, а треба б. Може, з часом розтягну дні.
Часто думаю про Вас, буваю з Вами, а потому ще сумніше мені. Напиши мені, Вірунечко, про вечори дитячі, як вони забавляються і чи є в них те, чого я найбільше бажав. Як би мені хотілось посидіти з Вами хоч один вечір! Напиши мені, як твоя нога, чи загоїлась рана? Як здоров’я мамине і Лідіне? Поцілуй їх од мене, а маму попроси, щоб не хвилювалася та берегла здоров’я. Дітей прошу дбати про бабу. Чому дівчата не підуть до зубного лікаря? Не можна запускати. Чи дістала гроші од Леонто-вича (500 р.)? Цілую тебе міцно і обіймаю, Вірунечко. Поцілуй всіх наших і тьотю. Твій Му ся.
176.	До Віри Коцюбинської
25 грудня 1911 р.	12.ХІІ 911. Capri.
Дорога Вірунечко! От ми вже і одсвяткували різдво. Цілий тиждень знайомі обмінювались подарунками, які виставляють на цілі святки на столи. У моїх хазяїв стоять десятки букетів, вино у великих відерних бутлях і в пляшках, солодкі ляльки, начинені фігами, серветки, фрукти, вишиті туфлі, ліхтарі і т. ін. Навіть хтось і мені прислав
букет троянд і фіалок з листком паперу, на якому написано: «Molti felici auguri і bon Natale» — «Багато добрих бажань і гарного різдва». Але хто прислав — не знаю. Увечері, на святвечір, зібралися до нас гості, прийшли Буніни (його жінка — небога Муромцева) з небожем, який перекладає Діккенса, поет Черемнов з матір’ю та ще один молодий письменник з нареченою. Стіл був заставлений всякими стравами — шинка під турецьким флагом і індик під італійським, холодні закуски, вино, квітки і торти. Велася жива бесіда, спочатку письменники вилаяли всіх своїх товаришів, потому похвалили один одного, словом — все йшло як слід. Коло 12 годин ночі пішли ми до церкви. Ніч тиха, зоряна, тепла, святочна ніч. В церкві (костелі) повно людей, шість ксьондзів ревуть, органи грають оперні мотиви, а серед богомільної публіки, в церкві, бігають маленькі собачки та вичісують бліх. Вже як ми йшли до церкви, гори тріщали од петард, які щохвилини вибухали вогнем. Тепер на самому порозі церкви стріляли петарди — і дим од них влітав до церкви та мішався з димом кадильниць. По 12 служба божа скінчилась, і публіка висипала на площу. І тут тільки почалась справжня парада. Хлопці почали пускати петарди і всякі тріскучі вогні. Летить така петарда в повітрі, тріскає над головою і, окружившись вогнем, наче золотими кучерями, падає на землю, кружиться і стріляє, наче з рушниці. Діти біжать на вогонь, топчуть його ногами, лізуть у саме пекло — а над ними летять вже сотні петард і стріляють між публікою так, що лякають жінок, та й чоловіки тікають. Дим наповняє площу, вона вся в огнях, дихати нічим, і гвалт стоїть неможливий. Вже не сотні, а тисяча, може, петард вибухають в повітрі і під ногами, серед вогню і диму мелькають тільки чорні силуети дітей — і здається, що то не забава, а справжня війна. Усі веселі, щасливі, у мужчин в петельках квіти, а дами з букетами. Збоку чуєш серед неможливого гвалту якийсь безпомічний голос російського обивателя: «Ах, боже мой! и ни одного городового!».
Така забава тягнеться цілу годину. Тріщить площа* стріляють гори, а зорі над нами такі великі, наче ракети. Врешті з вузенької вулички з склепінням, як з катакомби, показалась процесія: цілий ряд ліхтарень на довгих палках, за ними йдуть «дзампоньєри» (пастухи з Абруци) і грають стару, як християнство, «новену» на своїх інструментах: козі і дерев’яній дудці. За ними маленький
кучерявий хлопчик несе повний квіток кошичок, а в ньому лежить гола дитинка — Христос (лялька). Над хлопчиком несуть круглий єгипетський парасоль з довгою бахромою, а далі з співом йде публіка. Переходять через площу, серед диму і тріску петард, і щезають у церкві. За півгодини з другої вулички виходить ще одна, більша процесія, з ліхтарями, свічками, музикою й співом — і тільки та різниця, що Христа несе не хлопчик, а найстарший на Капрі столяр, який грає ролю Іосифа. Ну, думаю, добрі порядки: тут сеї ночі діва Марія родила двійню! Але ходжу за процесією по вулицях, і мені весело. Під ногами стріляють петарди, і дим лізе у рот. Так ми забавлялись до 3 години ночі, а на другий день встали пізно. Погода тут гарна, дні теплі, зате по ночах буває вітер і вже два дні не маємо пошти, пароходи не можуть пристати. Навіть сього листа не знаю, коли пошлю. Я здоров, пишу потрохи, скоро кінчаю оповідання. Воно маленьке, але незабаром почну друге. Нетерпляче чекаю обіцяного тобою великого листа і посилки, а поки що цілую тебе міцно. Чи всі здорові? Як ти себе почуваєш? Поцілуй од мене всіх наших і не забувай Мусю.
14.ХІІ. Не міг послати тобі цього листа, дорога Вірунечко, бо не йшли пароходи. Сьогодні прийшов пароход, але не приніс мені од тебе ні слова. 5-го ти писала, що вишлеш 6-го листа і посилку, а нічого нема — і це мене турбує. Не може ж лист йти 8 днів. Я здоров, але невеселий. До того ще сьогодні препогана погода, цілий день дощ, гуляти не можна і вогко. Цілий день горить у мене грубка. Як би мені хотілось бути з Вами разом. Жалкую, що поїхав у чужий край.
Ти мене питала про П’ятницького. Він тут, але скоро виїде до Петербурга. Я бачився з ним всього 2 рази, бо він ходить до нас тільки в справах. Обідаю я разом з хазяями, тільки вранці п’ю каву сам і ні з ким не бачуся до 1 години. Скоро у мене буде сусід, оселиться в тому домі, де я, — Модест Ілліч Чайковський, рідний брат композитора і автор книжок про нього та інших. Кажуть — симпатичний дідусь.
Ну, цілую ще раз, бо треба оддавати листа на пошту. Як здоров’я мами? Чи поправилась Лідя? А що тітка? Поцілуй од мене всіх діточок. Ще цілую. Твій Муся.
166
177.	До Михайла Жука
27 грудня 1911 р.	14.ХІІ 911. Capri.
Дорогий Михайле Івановичу!
Не гнівайтесь, прошу, що я так довго не писав. Багато часу одняв у мене Леонтович, якому я мусив показувати Капрі, а потому я діставав з дому звістки, що Вас нема у Чернігові, що Ви зайняті виставою образів.
Певно, Ви вже знаєте од Віри Іустинівни, як я живу і що зо мною. Оселився я у Горького (попросту не пустили мене нікуди од себе), що має й хороші й невигідні сторони. Одна з невигод — те, що товариство займає у мене багато часу. Спокуса велика — поговорити, побути разом з цікавими людьми (тут буває письменник Бунін, Черемнов і інші) — а через те часами грішиш проти роботи. Друга невигода — життя в родині, бо позбавляє де в чому самостійності. Виїздячи з дому, я собі марив, що зможу запросити Вас до своєї хати на місяць, тепер се незручно зробити в чужому домі. Однак се не повинно спиняти Вас, Ви повинні зібратись і приїхати на Капрі. Різниця в видатках буде невелика, рублів на 10, а се дурниця; щось намалюєте тут і покриєте лишок видатків. А приїхати варто. Тут так чудесно, що цілком забуваєш про зиму, сніг і морози. Як тільки покажеться сонце, стає тепло, як по весні, температура доходить до + 20° R. Скрізь зелено, свіжо, цвітуть квітки і в квітниках і дикі, цвітуть дерева, на полях сходить фасоля, пшениця, по городах садять капусту і біб. Словом, маєте враження весни, і за сей місяць, що я тут пробуваю, термометр ніколи не показував нижче + 10°, навіть уночі. Приїжджих мало, багато публіки боїться війни, але тут її так само помітно, як і в Чернігові. Отже, збирайтесь і приїздіть, я певний, що навіть за невеликі гроші Вам буде тут непогано.
Хоч з того, що я тільки писав, Ви уявляєте собі, що я змарнував час, проте трохи не так. Я вже написав тут одно оповідання та збираюся друге писати. Звичайно, я міг би більше зробити, аніж зробив, але перший місяць завжди трудніший.
Як же там живеться Вам? Чи здорові? Як очі? Робите що, пишете, може? Вашу рукопись я передав до редакції «Неділі», чи маєте вже одповідь?
167
Буду дуже радий, коли напишете про все. Моя адреса така: Италия. Italia. Capri (presso Napoli), villa Serafina. M. Coziubinschi. Найбільше хотів би, щоб Ви зважились приїхати сюди. Зберіться з одвагою й їдьте. Не пожалуєте потому, а гроші, потрачені на дорогу, вернуться Вам, бо тоді швидше заробите. Ну, бувайте здорові, веселих свят. Цілую Вас сердечно. Привіт вп. мамі Вашій і Настасії Григорівні. Чекаю листа.
Ваш М. Коцюбинський.
178.	До Леопольда Лукича-Будая
28	грудня 1911 р.	28.ХІІ 911.
Capri (presso Napoli), villa Serafina, Italia.
Любий добродію! Звертаюся до Вас з великим проханням вислати мені сюди коректу мого оповідання «Тіні забутих предків». Мені конче треба переглянути її. Поверну швидко. Як ся маєте? У нас тут гарно, весна, а не зима, температура на сонці до +20° R, квітки, дерева в цвіту і ходимо без пальта. Буду радий, коли напишете пару слів. Уклін од мене Павлу Пилиповичу. Чи професор повернув вже з Петербурга? Бувайте здорові, веселих свят!
Ваш щирий М. Коцюбинський.
179.	До Іллі Шрага
29	грудня 1911 р.	16.ХІІ 911.
Capri (presso Napoli), villa Serafina, M. Coziubinski.
Дорогий Ілля Людвіговичу!
Давно я збирався написати до Вас, а зібрався тільки сьогодні. А тим часом мені хочеться знати, як Вам живеться, що з Вами і коло Вас. Буду дуже Вам вдячний, коли напишете до мене.
Я задоволений з Капрі. Оселився у Горького (вони не хотіли нікуди пускати мене од себе), маю добру хату на сонце і всі вигоди. І товариство маю. Тут пробуває тепер російський] письменник Бунін і др. Може навіть
занадто багато товариства, і це мене втомлює часом, бо звик я до самотнього життя, але стараюся більше сидіти у своїй хаті за столом і вже встиг написати одно оповідання.
Але що найбільше чарує на Капрі — то се природа. Тут так зелено й тепло, що забуваєш, що десь на світі зима. Удень на сонці маємо тепер до + 20° И, вночі не нижче +10°. Ходимо без пальта, я працюю при одчинених на терасу дверях.
Дерева, трава — все таке свіже й зелене, як у нас у маю, скрізь маса квіток не тільки у квітниках, а й диких. Навіть деякі дерева в цвіту. Весело тепер побувати на полі або на городі. Сходить пшениця, яку мають збирати в марті, на городах садять капусту (розсаду), сходить фасоля і біб. Взагалі — весна. Тільки часом подме холодний вітер і захвилюється море. Тоді на день на два ми одрізані од цілого світу, бо пароходи не можуть пристати. Але се буває дуже рідко, і взагалі погода погана не тримається більше 2-х днів. При таких умовах з моєю астмою можна ще жити. Признаюсь, трохи скучаю за домом, хотілось би не раз бути з Вами, попрацювати з дітворою (як вона Вам подобається, чи що виходить і в якій мірі?) — та мушу терпіти. Щодня труять мене російські газети, наше життя (маємо тут більше 20 газет і всі журнали) — щось гнітюче, страшне і тупе, якийсь кошмар, а не життя. Особливо помітно, коли рівняєш з культурою італійців та з тими формами життя, в яких люди працюють [...].
Дуже був би вдячний Вам, дорогий Ілля Людвіговичу, коли б Ви написали мені про себе, про те, що цікавого знаєте, про всіх Ваших. Я все-таки почуваю себе на чужині. Бувайте здорові, веселих свят Вам і всім Вашим.
Сердечно бажаю Єлисаветі Ісаківні здоров’я та всього найкращого, як і цілій родині Вашій. Цілую Вас. Не забувайте Вашого М. Коцюбинського.
180.	До Віри Коцюбинської
29	грудня 1911 р.	І6.ХІІ 911. Capri.
Сьогодні дістав од тебе, дорога Вірунечко, одкритку з 10-го XII, і коли рівняю з попередньою, од 5-го XII, думаю, що пропав один твій лист і посилка. 5-го та
писала: «Завтра (6-го) заготовлю тобі посилку величезну. Сама, мабуть, встигну завтра (6-го) і листа великого написати», «*я ще шлю тобі одні запросини». Коли ти все це послала межи 5 і 10 дек[абря], то я нічого не дістав. Хоч напиши мені, що то були за запросини і від кого і яку посилку ти послала. Певно, ти вислала простим листом — от і пропало, що дуже досадно. Добре б такі речі посилати заказним. Не дістаючи листів од тебе 5 днів, — я турбувався, чи все вдома благополучно, і тільки сьогодні заспокоївся. Вчора послав тобі листа, а сьогодні пишу сих кілька слів. Не турбуйся мною, я здоров. Погода сьогодні у нас гарна, сонце і тепло, а перше був сильний вітер, тільки не на нашій віллі, а вгорі. Там валило людей з ніг, а тут нічого. Тільки що скінчив оповідання. Воно ще ніяк не називається. Невелике, сторін на 10 друку, на тему, про яку я розказував тобі: великодні свята. Не буду посилати ще нікуди, нехай вилежиться, легше буде переробити. Тим часом думаю писати друге оповідання — яке — ще сам добре не знаю, але часу втрачати не хочу. Марія Федорівна і Олексій Максимович кланяються тобі, вони раз у раз прохають передавати тобі привіт. Оксанку поздоровляю з успіхами по географії — а всіх разом цілую. Пиши до мене хоч потрошки, аби частіше. Мені не скучно діставати од тебе листи. Цілую тебе міцно. Твій Муся.
181.	До Володимира Гнатюка
ЗО	грудня 1911 р.	30.ХІІ 911.
Capri (presso Napoli), villa Serafina.
Дорогий Володимире Михайловичу!
З	Новим роком! Обіймаю, цілую і бажаю здоров’я та сил для нових праць. Мої щирі бажання й поздоровлення пані Олені і всім Вашим. Листа (в одповідь на Ваш) напишу пізніше, бо саме завалений кореспонденцією і мушу спокутувати давні гріхи. «Нашу політику» ще не читав, бо д, Танчаківський як забрав читати, то тільки нині
приніс. За обіцяне — спасибі. Прошу переказати мій привіт п[анст]ву Роздольським та д. Мочульському. Вітаю їх з Новим роком!
Цілую Вас сердечно.
Ваш М. Коцюбинський.
182.	До Володимира Гнатюка
31	грудня 1911 р.	31.ХІІ 911. Capri.
Дорогий Володимире Михайловичу!
Як Ви мене турбуєте своєю мовчанкою. Три тижні минуло, як я написав до Вас, а відповіді не маю. Чи Ви здорові, чи не сталось чогось лихого? Д[обродій] Танчаківський теж вислав дві картки до Вас — і знов нічого. Прошу дуже вп. пані Олену написати мені хоч кілька слів, коли Ви не можете, бо я неспокійний. Сердечно бажаю Вам і Вашій родині веселих свят.
Ваш М. Коцюбинський.
Адреса: Italien, Capri (prêsso Napoli), villa Serafina, M. Koziubinschi.
183.	До Віри Коцюбинської
31 грудня 1911 р.	18.ХІІ Capri.
Дорога Вірунечко! Тільки що дістав твою картку з 13-го. Турбує мене, що мама нездорова. Прошу її берегтись, не їсти того, що шкодить. Напиши, як вона себе почуває. А твій лист і чужий, в якому були од когось якісь запросини, певно, пропав, як пропав «Вісник» і інше, що ти посилала. А може, ти ще не посилала? Напиши. Я, заразившись тутешніми звичаями, послав Вам різдвяний подарунок, дві поштові посилки з капрійськими мандаринами, сухим виноградом і з лялькою з фіг. Напиши, чи дійшли і в якому стані. Боюсь, що десь на дорозі розтягнуть. Леонтович телеграфував мені, що перевів тобі 500 карб. Чи дістала? Я здоров, завтра починаю нове оповідання, яке буде називатися «Подарунок на іменини». Зміст розкажу потому. Своє перше оповідання я вже скінчив. Товариство у мене виключно російське і по-італійськи, на жаль, не розмовляю, тільки як ходжу до міста або до парикмахера. Завтра тут Новий рік, і весь вечір слухаю серенади. У нас тепло, як сядеш на сонці, то шкура злазить з лиця, так пече. А ночі доволі холодні; розпалюю свою грубку, і в хаті тоді 15° И. Цілую тебе і всіх наших міцно. Твій Муся.
