УТОПЛЕНА, АБО РУСАЛЧИНА НІЧ
Оперета в 3-х діях, 4-х картинах
Лібретто по Гоголю
Музика М.В. Лисенка
*

Дійові люде:
Голова.
Левко — син його.
Писар — із бурсаків.
М в к о д а — парубок-гуляка. Явлених — п'явиця.
Гайна — сирота.
Горпина — зовиця.
Панна- утоплена.
Явтух — винник.
Парубки, дівчата, соцькі і русалки.
Діється в козачім селі, на Україні, у дні празників св. тройці.
ДІЯ ПЕРША
Сільський краєвид. Вулиця й вигін. На цершім плані зліва хата Ганни, за нею верби, вишневі сади, тини. На третім плані, далі, хата Голови, побудована з великими претензіями — з ганком і т. п. Праворуч — левади, між деревами колодязь. На заднім плані зліва розкинулось село; праворуч — великий став, що заріс вербами, тополями, очеретом, через нього гребля з проваленим мостом і млином, а за ними, на кручі, — руїни старого будинку. Вечір. Кін поволі темнішає, а пізніше сходить місяць і криє все сріблястим світлом.
ВИХІД І
Парубки, а далі дівчата (вертаються з робіт).
Парубки.
Туман хвилями лягає По степу німому, Гей, вже сонечко сідає — Час і нам додому.
Потомились, наробились, — Час одпочивати, З дружиною молодою Душу розважати.
Ой зіходь же, місяченьку, Високо, високо;
Бо чекає козаченька Дома чорноока.
Бо чекає його доля — Треба поспішати: Повертаються вже з поля Молоді дівчата.
Дівчата (разом з 3-м куплетом виходячи). Ох і там за садом-виноградом, Там за садом зеленим, Дівчинонька з козаком стояла, Молода до його промовляла: «Ох, бувай здоров, козаченьку! Як ся маєш, як живеш?»
Всі (разом).
Добривечір, дівчаточка, Рибоньки, вутяточка, Чи вийдете ввечері до нас? Ой чи ви нас не забули, Може, пак пом’янули, Добрим словом раз хоч про нас! Та дивіться, не баріться По хатах;
Бо без вас самим нам нудно Так, що страх! Зіроньки, квітоньки! Повертайтесь швидче до нас. З вами вкупі, в гурті Сплине весело час.
Пам’ятайте й поспішайте — Ніч така тиха, ясна, Соловейко тьохка в гаю; От тепера й погуляти, З вірною розмовляти. Приголубить долю свою! Гей, ну, жвавіш, В гурті буде веселіш. Гей, прийдіть лиш — В парі з серденьком миліш Буде на вулиці гуляти, Пісні про кохання співати!
Всі розходяться. Музика стиха проводить вечірню мелодію. Чути оддалеки сопілку, а потім і пісню.
ВИХІД II
Левко (співа за коном).
Ой ти, місяцю-зоре, Освіти на все поле.
Ой там моя дівчинонька Та пшениченьку поле. Кукіль вона вибирає Та на сонце поглядає, — Чи високо соколонько Із орлами літає? (Виходячи на кін). Таки ж орла виганяла, Таки ж з милим розмовляла; Таки ж з милим розмовляла Та од щирого серця!
Ось і садок, і любе гніздечко моєї пташечки... чом тільки вона не щебече? Невже заснула? Так рано? Ще й місяць ось тільки що почав вирізуватись з-за верб... ще й дівчата на вулицю не виходили. Хіба, може, не вільно? Дам про себе звістку хоч піснею, що для неї зложив: почуєш — виходь, моя рибонько, бо занудився серцем без тебе... (Налагоджує бандуру).
Речитатив, серенада і арія (алегро).
Нічка спускається місячна, зоряна — Ясно, хоч голки збирай;
Вийди, коханая, вийди, моторная, — Часу кохання не гай!
Лиха забудемось тут під калиною, — І над панами я пан!
Глянь, моя рибонько, срібною хвилею Стелеться полем туман.
Став зачарований, променем всипаний, Чи загадався, чи спить;
Ген на стрункій та високій осичині Листя пестливо тремтить.
Небо глибоке засіяне зорями — Що то за божа краса!
Зіроньки он миготять під тополями — Так одбиває роса.
Ти не лякайся, що свої ніженьки Вмочиш в прозору росу:
Я ж тебе, вірная, аж до хатиноньки Сам на руках однесу.
Ти не лякайся, що змерзнеш, лебедонько, Тепло — ні вітру, ні хмар;
Я пригорну тебе до свого серденька, А воно ж палке, як жар!
Арія Левка.
Не лякайся і не гайся, Моя рибко, Галю; Не томи ти мого серця, Не завдавай жалю: Бо ці хвилі очекання Вийдуть за години... Вдовольни ж моє бажання, Серденько дівчино!
Чи ж не чуєш, одчини хоч На часок віконце, Дай поглянути на тебе, Моє ясне сонце! Або, може, ти кепкуєш. Гордая дівчино! Коли так, прощай навіки, Я і сам загину. Прощай навіки!..
ВИХІД III
Левко і Галя, а далі парубки.
Галя (вибіга). Тривай-бо! Який нетерплячий: уже і розсердився! Ну, й де ж його вибрати таку ранню годину? Ще раз у раз юрбами вештається по вулицям народ... я аж тремчу...
Левко. Не тремти, моя червона калинонько! Пригорнись, притулись до мене і нікого не бійся! Ти знаєш, що мені тяжко не бачити тебе й хвилину? (Обніма її).
Галя. Тривай, Левку! От ти ходиш до мене, а мені здається, що нас розрають з тобою, що ми більше і бачитись не будемо... і мати моя стали назирати за мною, і люде у вас якісь недобрі... на чужині навіть ласкавіші були...
Левко. Два місяці заледве, як у рідному краєві, та й то вже занудилася. Може, й я обрид тобі?
Галя. Ні, ти не обрид мені і не обриднеш ніколи! (З запалом співа).
Козаченьку милий, мій ясний соболю, Тріпонеться серце, щемить за тобою. Ой тим, що над сокола в світі немає: В очах твоїх карих аж блискавка сяє. Поглянеш на мене, мов вдариш стрілою, А як поведеш ще чорною бровою, Аж в грудях з утіхи дзвенить щось і грає! Коли ж на бандурі почнеш пригравати І пісні чудові складати-співати, Слухала б вік їх, мій коханий раю, Так та пісня душу мою пориває!
Дует.
Левко.
Дівчино кохана, зіронько ясна, Єдина ж у мене доленька щасна! Божуся, клянуся любить без ліку,  Поки світ сонечка, поки вік віку! 
Галя.
Тебе я кохаю, тебе бажаю, Мій милий козаче, ясний кришталю! Тобі я ховала віночок з рути, 	
Божуся ж вірною довіку бути!  З тобою умерти, з тобою жити, Стуканням серденька щастя ділити, В палкім коханнячку злить свої літа, До кінця світонька й за кінець світа!
Обоє (разом).
Коли б нам, боже, на рушник стати, Тоді не розлучать ні батько, ні мати, Ні люди заздрісні, ні зла година, Коли судилася вірна дружина!
Галя.
Чого б нам з тобою тоді бажати?
Левко.
Садочка, віночка побіля хати;
Ставочка, млиночка на край гребельки, Гаю хоч трішечки, шматок земельки.
Галя.
Не квапся, серденько, на ті маєтки, Проживем і без них вік веселенькі! Багатство і бідність — то божа воля;
Не в грошах, мій милий, щастя і доля, А в щирій правдоньці, в вірнім коханні, У праці невтомній, в спільному дбанні!
Левко.
Ой правда ж, зіронько моя єдина, Подаруй мені ти сокола-сина; Тоді я зрівняюсь з багатирями, Тоді вже буду я пан над панами!
Галя.
Тебе кохаю, тебе бажаю, Мій милий козаче, ясний кришталю!
Левко.
 Тебе кохаю, тебе бажаю, Моя ти зіронько, мій тихий раю!
Обоє (разом).
Божуся, клянуся любить без ліку, Поки світ сонечка, поки вік віку;
З тобою умерти, з тобою жити, Стуканням серденька щастя ділити, В палкім коханнячку злить свої літа, — До кінця світонька й за кінець світа!
(Який час стоять обнявшись).
Галя. Годі, Левку! Скажи краще, чи ти вже говорив з твоїм батьком?
Левко. Що ми кохаємось і хочемо братись? Говорив. Галя. Що ж батько?
Левко. А що з ним зробиш? Прикинувся, старий хрін, глухим; ніби не чує, та ще лає, що я вештаюсь казна-де та з хлопцями байдикую. Але не журись, моя Галочко? слово козацьке, що я вкоськаю батька!
Галя. О, твоє .слово вага: я й по собі знаю... Дивись, дивись! Од далеко заблимали зіроньки: одна, друга, третя,
четверта, п'ята... А чи правда, що го янголи божі по-одчиняли віконечка і зорють на нас? Так, Левку? Адже вони дивляться з неба на землю? Що, якби у людей були крила, та полетіти туди високо, високо... Ух, страшно! Ні один дуб не достане до неба... Проте, кажуть, десь у далекім краю росте таке дерево, що верховіттям шелестить у самому небі, і бог перед Великоднем сходить по йому на землю...
Левко (гладить Галю). Ні, Галю, у бога єсть довга-довга драбина, і як тільки він ступить на перший щабель, то всі чорти стрімголов летять в пекло.
Галя (задумано). А як тихо колихається вода у ставку, мов дитина в колисці; а панський будинок чорніє... марою... Давно, давно, наче крізь сон пам’ятаю, — розказували страшне щось про його... Ти, певно, знаєш, Левку, — розкажи!
Левко. Цур йому, моя кралечко! Мало чого дурні баби не набрешуть? Тільки стривожиш себе...
Галя. Розкажи-бо, розкажи, любий мій, чорнобривий!
Левко хита головою.
Б, ти, певно, не любиш мене, у тебе єсть друга дівчина, якій ти розказуєш! Я не буду боятись... А так, то мучитимусь, думатиму і не засну... Розкажи-бо, Левку!
Левко. Та я й забув уже про ці брехні...
Галя. Розкажи-бо, любий, коханий мій, серденько! ( Цілує).
Балада Левка.
Левко (цілуючи).
Давно в тім будинку Жив сотник з дочкою, Всього була повна господа. Як мак цвіла панна, Лишала красою, Та нащо без долі та врода?! Задумав пан сотник Женитись удруге, На старість узяв молодицю... Як глянула панна На матір-подругу, Дрібними умилась в світлиці, І справді, хоч гарна була сотничиха,
Та люта, ще й відьма до того. Премило б дочку свою на лихо з'їла. Була тая краща від неї. Раз в північ зненацька Кіт чорний з-за печі Покрався на панну помалу... Вона з переляку вхопилась за меча І лапу котові одтяла... Кіт приснув, кіт нявкнув... Мов щось застогнало... Оглянулась панна круг хати — Край неї в сорочці кривавій лежала Не кіт, а безрукая мати!..
Поскаржилась відьма... зненавидів батько. Прокляв свою доньку вдану...
А та від образи шубовснула з кручі Й знайшла у ставку домовину!
Галя. А відьма?
Левко. Відьма? Старі баби вигадали, що з того часу що місячної ночі почали русалки виходить на кручу і грітись на місячнім промінні, а панна стала над ними старшою. Раз уночі підстерегли вони відьму і втопили в ставку, так вража відьма і тут викрутилась: щоб не скуштувати зеленого осикнягу — перекинулась у русалку, та й годі! Отаке-то, вір тим бабам! Кажуть ще, що панночка щоночі збирає русалок і загляда кожній у вічі, шука між ними відьму, та й досі не пізнала. А як попаде кого із людей, то так просить, — боже, — щоб поміг їй пізнати!
Галя (пригортаючись до Левка). Ух, Левку, страшно! Левко. Бачиш, голубко, а просила як!
Звавдалі чути парубочу пісню.
Гурт.
Та туман яром, та туман яром. Мороз долиною.
Галя. Мені так жалко панночки: і на світі не нажилась, бідна, та й по смерті мучиться!
Левко. Правда. Кажуть люди, що нема гіршої муки, як мать в руках своїх ворога і не здолати віддячить йому.
Гурт (уже ближче).
Та не по правді, та козаченьку, Живеш з дівчиною!
Галя. Я все буду думати про панночку: така вона нещасна!
Левко. Спи спокійно та не думай про ці бабські теревені.
Гурт парубків (виходячи на кін). Що пізно ходиш, рано виходиш, Важиш на другую!
Левко. Уже наші вертаються. Прощай, Галю! Галя. Прощай, Левку!
Перший парубок (обнявши з-за плечей). Прощай, Ганно!
Галя. Ти вернувся? Ой! Хто це?
Другий парубок (з-за плечей). Прощай, Ганно! Галя. От іще, приніс дідько другого.
Третій і четвертий парубки. Прощай, голубко Галю!
Галя. Та тут їх ціла юрба! Гетьте!! Левко. Годі! Одчепіться од дівчини!
Галя тіка в хату. Дехто регочеться.
ВИХІД IV
Левко, Микола і парубки.
Перший парубок. Овва!!
Левко. Не дуже овва, бо й ребра полічу!
Дехто. Що ж це він до чужих ребер, — тим, що головенко!
Другі. Очортів вже нам і Голова, а то ще й син — цяця!
Перший парубок. Полічить би йому самому ребра!
Левко. Не займайте моєї дівчини! Знаєте парубоцький звичай!
Другий парубок. Та що ж, її хіба возом зачепили, чи що?
Микола. Годі вам, панове, сваритись! Левко моторний парубок, не гордує ніколи; а дівчини таки чіпати не слід!
Перший парубок. Та цур їй!
Другий парубок. Обминатимемо другою вулицею!
Микола. Та годі ж, кажу! Не сердься, Левку, — то він з радощів, що до гурту прийняли; парубоцтво сьогодні справляв... Ходімо з нами гуляти: весело так, і дівчата вийдуть, гадатимуть, складчину зробимо!
Левко. Ні, я вам не товариш!
Микола. Та не сердься-бо, голубе! Без тебе і гулянка не в гулянку!
Дехто. Не сердься-бо, Левку, — то ж жарти!
Другі. Та заведи краще нам пісню!
Микола. Ану справді! Ти ж до пісень — первий!
Левко. Ні, Миколо, не буду!
Дехто. Та ну-бо, Левку! Який ти!
Левко. Ні, хлопці, я вже не серджусь, а тільки гуляти не хочу! Обридло байдувати! Та як і вам не очортіє цілісіньку ніч турів ганяти та хрещений люд лякати, і то вже пішли за таких пройдисвітів та паливод! Лягайте краще спати!
Другий парубок. Чи ба який богобійний!
Перший парубок. Чи не в ченці дума пошитись?
Третій і четвертий парубки. Що ж це? Після розмови з дівчиною заманулось?
Левко. Дзвони, дзвоне, бо порожній! Що мені тут з вами заходити? Прощайте!
Микола. Та потривай-бо! Вернись!
Левко пішов.
Дехто. Певно, огородами та до дівчини.
Другі. Підстережемо їх і вдруге!
Микола. Рушаймо, хлопці! І без його обійдемось! Ануте «Туман яром»!
Гурт.
Туман яром котиться...
Гулять хлопцю хочеться: Ой горе, горе не біда —  Гулять хлопцю хочеться! 
Гуляй, хлопче, молодий, Не дізнав поки біди! Ой горе, горе не біда —  Не дізнав поки біди! 
Поки служить тобі час, Поки волі є у нас!
Ой горе, горе не біда — Поки волі є у нас!
Двічі
От дівчині все біда — 
Чи стара, чи молода!
Ой горе, горе не біда 
Чи стара, чи молода! Вона ж плаче, ридає, Бо воленьки не має!
Ой горе, горе не біда 
Бо воленьки не має! 
Пішли.
ВИХІД V
Горпина (сама. Виходить з відрами до колодязя). Он як весело співають, а я веселощів і не зазнала. І молода ще, і заманулось би, та поплили мої молодощі, як ряст за водою! Другим хоч згадати є що, а мені й згадати нічого, сиротою зросла, сиротою і в люди пішла! Віддали заміж, не питаючись, — яка вже там воля приймачки? Думала, що який-не-який, а хоч свій закуток матиму, та й тут щербата доля збрехала: взяли чоловіка у москалі та й убили, а я й поневіряюсь московкою удовою по людях... Голова от узяв до себе... Ох-ох-ох! Прости господи! Кривий чорт, а мушу послухати! Ще, чого доброго, жениться вдруге, то зараз мене в потилицю та за двері! От і писар лізе у вічі, лицяється... Цей і молодший од мого бендзеокого, та хто його зна, — може, одурить. від кого вже сироті шукати тієї щирості? Хоч би пристроїтись! Ох, доле, доле! (Співа).
Ой вийду ж я на моріжок, Гляну я на поле, Та спитаю, де блукаєш, Темна моя доле?
Чи у панів у світлиці, На шовках, єдвабах? Чи у шинку за припічком, На золотих лавах?
Чи у лісі гойдаєшся На високій гілці, Чи на дні страшної ями У глибокій річці?
А проте журбою тільки сушиш себе! Чи не краще кинуть лихом об землю?
Доки ж мені журитися, Наганяти тугу?
Уберуся, піду краще
По темному лугу. Темним лугом через яр Та й у місто на базар; Там куплю я дукача, Подратую панича!
Нащо мені вік прожити Дарма, без любові, Нащо мені поносити Свої чорні брови?
Темним лугом через яр Піду в місто на базар; Черевички там куплю, Коваленка зачеплю!
Літа мої вже минають, Нічим пом’янути; Не хочу я московкою Удовою бути!
Піду лугом через яр Таки в місто на базар; Та музику я найму І підківки поновлю!
Чути здаля гуртову дівочу пісню.
Он і дівчата ідуть русалчин Великдень справляти, вінків по воді пускати... Заховаюсь та послухаю хоч пісень, хоч подивлюсь на чужі радощі. (Заходить за верби).
ВИХІД VI
Дівчата — гурт (виходять співаючи).
Ой зав’ю вінки на всі святки, На всі святки, на празнички! Ой леле, рано, та ранесенько, Щоб сонце глянуло веселесенько!
В бору сосна коливалася, Дочка батька дожидалася. «Та прибудь, прибудь, мій батенько, Мій голубонько, хоч на літечко, — У мене в тину під воротами Синє море розливалося, Пани гетьмани з’їжджалися, Тому диву дивувалися».
Перша дівчина. Де ж ми, сестрички, будемо вінки пускати? У тому ставку?
Друга дівчина. Вигадала! Щоб русалки похапали та залоскотали.
Третя дівчина. А правда, тепер їх Великдень; тепер вони опівночі так і грають!
Дехто. Е! Ми туди не підемо!
Другі. Та з парубками б не страшно...
Друга дівчина. Розкажи! На парубків-то і нападуть на первих!
Перша дівчина. А тобі їх шкода? Друга дівчина. Атож!
Третя дівчина. Чи ба, яка жалослива! Дехто. Та куди-бо вони до дідька зайшли! Другі. Давайте хоч гукати!
Дехто. Давайте! Го-го! Го-го-го!!!
Друга дівчина. Ага! На ваше гукання ніхто й не ’дгукнеться, а от на моє так мій миленький озоветься зараз.
Третя дівчина. Ану, ну!!
Друга дівчина. Го-го!! Го-го-го!! Озовись, сатано, хоч з болота!!
Чути, хтось одгукує п’яним голосом.
Перша і третя дівчини. Чи ба! Справді одгукнувся!
Деякі. Мов перепел! Друга дівчина. А що, а що? Не казала я? Перша дівчина. Раденька, що дурненька! Друга дівчина. Дарма, а твій мовчить!!
Чути ближче голос Каленика: «Гей, гоп, гоп!! го-оп, го-ои!»
Перша дівчина. Поцілуйся з ним! Друга дівчина. То що?
Каленик-дід п'яний виходить погукуючи і пританцьовуючи.
Дехто. Так оце твій коханець? Друга дівчина. Тьху!
Другі. Ха-ха-ха-ха!! Піймала сокола!!
ВИХІД VII
Тіж і Каленик.
Каленик.
Коли б мені зранку Горілочки шклянку, Тютюну на люльку, Дівчину Ганзульку: Горілочку пив би, Люлечку курив би, Дівчину Ганзульку До серця тулив би! Гоп, гоп!! Тра-та-та! Відбувайся п’ята. А ти, жінко, злізай з печі, Уже, серце, не та! Гоп, гоп! Тра-та-та!
(Танцює).
Дівчата. Ха-ха-ха! Ото садить!!
Другі. Держись, дядьку, за землю, а то впадеш! Перша дівчина (до подруг). От здурів чоловік! Нехай би уже хлопець який, а то старий кабан танцює, дітям на сміх, на вулиці!
Каленик.
Гоп, гопа! Гоп, гопа! Пішла баба до попа!!
Та гопак не так танцюється! Тож-то я бачу, щось не до чмиги! Що ж бреше кум?.. Ану: гоп-тра-та! Гоп-тра-та! Чи це та, чи не та?! (Пританцьовує). Далебі, не так гопака танцювати! Чого мені брехати? їй-богу, не так! Ану.
Гоп, гоп! Ти-ни-ни!! Вари, жінко, лини!
Деякі дівчата. Ідіть, дядьку, в свою хату! Спати час!!
Каленик. То що, і піду! І піду! А мені що? Та я не подивлюсь і на якого-небудь Голову! Що він собі дума, дідько б утисся його батькові? Що він Голова, так і кирпу гне! Ну, Голова — а я сам собі голова! Присяй богу, бий мене сила божа, — я сам собі голова. От що, а не то що! (Підходячи до Галиної хати). Бабо, одчиняй! Бабо, одчиняй швидче, кажу! Козаку спати час!
Деякі дівчата. Куди ви, дядьку? У чужу хату попали!
Другі. Та не займайте, нехай лізе!
Каленик. О? А де ж моя хата? Чорт його й пійма... Танцюють бісові хати... мов п'яні...
Перша дівчина. Показати вам, дядьку, вашу хату?
Каленик. Покажіть, мої молодички гарнесенькі!
Деякі дівчата. Чуєте, молодички? Ото, звичайний дядько! За те вже покажемо хату... Тільки сперш потанцюйте!
Друга дівчина. Покажемо йому, сестрички, хату Голови, нехай втеліщиться!
Другі. А справді, справді: от буде штука!
Каленик. Потанцювати? Ой ви, забісовані! А дастесь перецілувати? Усіх чисто перецілую, усіх! (Поточився до дівчат).
Дівчата. Ой лихо! Тікаймо! Он-он, Каленику, твоя хата! Он-он, між вербами.
Каленик. Тривайте! Покажіть... то поцілую!
Дівчата (тікаючи). Та он-он, з ганком!
Каленик. А! Добре! Я й піду... бо я сам собі голова... А тому каторжному Голові... начхав я на Голову тричі... і в сліпе око плюну... От що, а не то що! (Побрів).
ВИХІД VIII
Голова, Галя і Горпина.
Голова (іде з другого боку поважно, озираючись). Ні, не видко; розійшлись уже, слава богу; а то такий гармидер стояв і саме у цьому кутку: співи, та реги, та сміхи! От тут до дівчини треба, до моєї качечки, а ти через отих каторжних і тиняйся, — нема доступу! Треба безпремінно зничтожить оті вулиці та пісні! Таке доношеніє і Комисарові пошлю... Потому — одно баловство, а началству через те поміха ходить до кого, значить, хоче...
Горпина (виходить з-за верб і прислухається). Хто б це? Щось знайоме на голос.
Голова. Уже й батюшка через той предмет наріка... Ми з ним оборудуем ето самое діло... буде вільно значному люду уночі ходити... гм! гм! Потому — не абияке і началство, а Голова!! Та ще який Голова? Що колись покійну найяснішу царицю, блаженної пам'яті, Катерину, возив! Одно слово — саму величню царицю! (Підійме догори палець). Он то що!!
Горпина. Та це ж мій старий чорт! Куди ж це він чимчикує?
Голова. Чи спить то моя кралечка? Що то за дівчина гарна! Такий уже ласий шматочок, що й не знаю, чого б я не дав за неї! Не пожалував би навіть і царициної мегдалії... Тільки щось вона губу копилить? це той шибеннк Левко встряв їй в око! Ну, вже я його, я йому!.. А з матір'ю поладнаємо, — на те ми началство! Трусну кишенею ще, — то й будеш моєю! (Стука у вікно). Галю, Галю! Чи ти спиш? Вийди хоч на часиночку!! Галю!!
Горпина. Ах ти, сибірний дід, бендзеокий гемон! Бач, куди потетюрився? З молоденькою дівчиною хоче єднатись! Чуло моє серце, що за цим ідолом затинку не буде! Е, ні! Потривай же, шкарбуне, — зараз кликну сюди Левка, нехай здиба коло своєї милої батька! То-то він усе глухим прикидається, як почну і я йому казати про Галю й Левка... Чи не каторжний? Стій же! Наскребу і я тобі моркви! Стій! (Крадькома пішла).
ВИХІД IX
Голова і Галя, далі Левко.
Голова. Ганно! Ганно! (Стукає в вікно). Та одчини-бо двері!
Галя (виходить). Що вам, пане Голово, треба?
Голова. Знаєш сама, моя качечко, моя вуточко! Без тебе тепер і мій чин не потіха мені.
Галя. Гріх вам, пане Голово, з бідної дівчини сміятись? Хіба я вам рівня?
Голова. Положим, що я не абиякий Голова, а над головами Голова — ето тошно! Ти, певно, чула: давно... чи то пак не дуже давно... коли блаженної пам'яті найясніша цариця Катерина їздила в Крим, то пану Комисару наказано було вибрать з усіх козаків найспритнішого, найрозумнішого і найкращого (гладить вуси), щоб міг попровадить царицю... Ну, і на це діло обрано було мене! (Підніма палець угору). Три дні, значить, цілих і три ночі я правив сю справу, з кучером-машталіром, значить, царським сидів навіть рядом — он то що!! Синій жупан, у якому я їздив, і досі захований в моїй скрині, а оце на грудях мегдалія теліпається... Так он то який пан Голова!
Галя. Та це звісно*: всі вас бояться і поважають.
Голова. Гм! То-то! Ти повинна за щастя приймати, що сам Голова тебе між усіма дівчатами покохав.
Галя. Сорому не маєте... Хіба вам, пане Голово, про кохання думати?
. Голова. А чому ні? Ти не дивись, що у мене одно око, то то машталір наконечником... або що у мене лисина — байдуже: ще краще по гладенькому рукою гладити... Ну, а все прочеє як слід... значить, і в скринях, і поза скринями, — такою головихою будеш, панією на всю губу!
Галя. Бога не боїтесь! Та я вам не то за дочку, а й за внучку уже б стала, а ви, пане Голово, що собі в думку заклали!
Левко (здаля іде крадькома). Чого се мене Горпина послала? (Зуздрівши Галю). А!! Що воно за знак?
Голова. Приголуб-бо мене, моя ціпонько, вутонько... та я тебе золотом окрию... та я ще козак бравий, хоч куди! (Хоче обняти).
Левко. їй-богу, це Галя! Але з ким вона? Ух! Руки сверблять.
Галя. Гетьте-бо, не ображайте мене! їй-богу, Левкові скажу!
Голова. А, Левкові? То це через того вражого пройдисвіта Левка ти й мені таку честь робиш! Тривай же, я йому намну чуба!
Левко (стає за деревом). Цікавий би я знати, яка це шельма похваляється нам’ять мені чуба?
Галя. Згляньтесь на бога, не дуріть мене, — не пускайте про мене слави! Ви моєму серцеві аж холод нагоните, та я й не повірю ніколи, щоб такі старі кохали...
Голова. Знаю я: Левко тобі наплів теревенів і задурманив голову; але я дамся Левкові взнаки! Він думає, 
що я не бачу його крутнів? Попробує він, собачий син, які в мене кулаки...
Левко (сунувся наперед). А не діждеш! (Пізнавши Голову, подається назад). Батько!
Тріо.
Галя (набік).
Боже, що ж мені почати,
Порадь сиротину?
Коли й батько заступає Світ своєму сину.
Разом всі трос.
(До Голови).
Згляньтесь, дядьку, наді мною, Не шматуйте серця: Над плохою сиротою Всякий насміється!
Я ж кохаю щиро, вірно Ще й вашого сина; За що ж хочете мене ви Вкинуть в домовину?
Подивіться, добродію,
Як Ганнуся плаче...
Не розрайте її щастя: Господь вам оддяче!
(З сльозами пішла).
Голова (до Галі).
Полюби мене, кохана, Обгорни руками: Обдарую тебе злотом, Перлами, стрічками,
Будеш, наче гетьманиха, На весь край лишати;
Будуть тобі, моїй кралі, Всі шапки ламати!
Ні, щоб вражому Левкові Поступивсь тобою, — .
О, того не буде, поки Я тут Головою.
Левко (набік).
От так батько! Потривай же! Тривай, старий хріну! Удаєш глухого й важиш На мою чуприну!
Потривай же, пошануєм Ми й твою персону — Зараз бешкета ушкварим, Буде не до еону!
Пом'янем тебе по честі,
А то й по заслузії..
Бідна Галя мочить личко Слізьми в тяжкій тузі!!
При останніх куплетах здаля підспівув і хор, вертаючись.
ВИХІД X
Голова, Левко і парубки.
Деякі парубки. Дивіться, вони знов тут! Ану!! Перший парубок (підскакує і обніма Голову). Прощай, Ганно!
Другий парубок (теж ззаду). Прощай, зірочко! Голова (пхнув його). Ото-то тобі Ганна!
Дехто з парубків (обнімаючи Голову). Прощай, прощай, Ганно!
Голова (оббиваючись кулаками). Згиньте, прокляті шибеники! Що я вам за Ганна? Проваліться у пельку до чорта разом з вашим родом! Улипли, як мухи до меду! Дам я вам Ганни!! (Пішов сердито).
ВИХІД XI
Левко і парубки без Голови.
Левко (сам собі). Оце батько! Ну-ну! Не сподівався навіть, щоб таке отому старому дурню і в голову залізло! (Голосно). Гей, хлопці, сюди, сюди! Біжіть сюди!
Я прохав вас спати лягати, а тепер роздумав і ладен цілісіньку ніч прокурить з вами.
Микола. Оце річ до діла! Мені аж нудно, коли не напустуєш досхочу, не підстроїш якої каверзи! Буцім бракує чогось, мов загубив шапку чи люльку, мов не козак.
Дехто. А так, так!
Левко. Чи згодні ви побісить Голову?
Парубки. Голову?
Левко. Атож! Що він собі дума? Верховодить нами, мов гетьман, дере з кожного шкуру, та ще й дівчат наших чіпа!
Парубки. А так, так!
Левко. Що ми, хлопці, кріпаки йому, чи що? Ми, слава богу, вільні козаки! Покажемо йому, що ми вільні козаки.
Парубки. Покажемо! Покажемо! Та й Писаря не минать!
Левко. Не минем і Писаря... А у мене в голові і пісня про Голову готова: я вас виучу! Та слухайте, понапинайте машкару, яку хто попав!
Парубки. Добре, добре! От весело! Гуляй, душа козача!
Левко (приграваючи на бандурі). Ось слухайте!
А в нашого Голови, Голови Нема клепки в голові, в голові! Ой набий, бондаре, стальовий обруч! Спар його, бондаре, з шапки до онуч!
Гурт.
Ой набий, бондаре, стальовий обруч!
Всип йому хлосту ще: Коверзує пак над нами, Ну, так треба батогами — З шапки до онуч!
Баси.
Сивий, безокий...
Левко.
Та ще й гиря, наче коліно!
Баси.
Дід престарезний!
Левко.
Порохняве і струхле поліно!
Гурт.
Ой набий, бондаре, стальовий обруч! Всип йому хлосту ще: Коверзує пак над нами, Ну, так треба батогами — З шапки до онуч!
Левко.
А ще дума, що він хват, що він хват! Притьмом лізе до дівчат, до дівчат!
Гурт.
Цур йому, пек йому — божевільний дід; Всім нам уївся він, — 
От сибірний та каторжний, Навіжений, прекапосний, Бендзеокий дід!
Баси.
Час і вмирати!
Левко.
А йому таки давай дівчину!
Баси.
Варт би й по шиї!
Левко.
За чуприну таку злу личину!
Усі.
Цур йому, пек йому — божевільний дід. Всім нам уївся він, — 
От сибірний та каторжний, Навіжений, прекапосний, Бендзеокий дід!
Завіса спада
ДІЯ ДРУГА
Середина хати Голови. Велика світлиця, обставлена як у полупанка. Ліворуч двері в хижу, просто — вхідні. Ніч. Хату ледве освітлює каганець.
ВИХІД І
Горпина і Писар.
Писар (наливав чарку). Так... удивительная річ... Викушайте, прошу! Вишнівочка, доложу вам, аж губи злипаються... Тут один землячок знакомий предоставив... дільце було... Так я зараз до вас.
Горпина. Та спасибі! Я ще й уп’юсь... (П'є). Так отакий-то вражий дід! Повіявся оце з Винокуром, либонь, до куми...
Писар. От бачите, коли він ветхий теє... то вам, Такій пухкій та свіжій паляничці, чого за ним побиватись? Я б нарочито отому бабію такий рішенець вчинив, плюнув би, та й уже!
Горпина. Спасибі за раду, — уже правда, що щира, щоб зараз мене за хвіст та й у череду!
Писар. Ох-ох-ох! Таку теличку усякий прийме... ще як прийме! То єсть лепортую вам, і жилетку сію моднійшую, і штани сії пістрові довгійшії застановив би, а телички такої з рук би не випустив! Коли б тільки серце ваше мені одзив вчинило!.. (Хоче обнять).
Горпина. Годі, годі! Ви вже смикнули трохи!
Писар. Пустоє діло, ніякого касательства не іміюще! квасок...
Горпина. Та квасок... Цитьте! Чи не він оце вертається? У мене й душі нема...
Писар (прислухається). Нікоторого слуху не обрітається. Та ви, любезная Горпино Євстахієвно, по сему предмету не імійте турбації, поєлику у нас на всякий артикул оправдательні пункти знаходяться, тека з бумагами при мені, — значить, по ділу прийшов, а суть такі неукоснительні діла, сиріч справи, — як, наприклад, ваша, дражайшая Горпино Євстахієвно^ що і серед глухої нощі винудительно прибігти буваєть, — істинно!
Горпина. Йому все жарти! А у мене із голови не виходить, куди стріля старий! То-то я думаю, чого він не дйчуНа, як Левко йому почне про Ганну говорити, аж він сам туди поперед сина — у одну миску з ложкою...
Писар. Н-да, хитро... (Налива). Викушайте, куріпочко, єй-богу — оце саме цілюще собственно... і всі огорченія, як рукою!.. Ібо, кажу вам, плюньте на таке доношеніє і не давайте нікоторого лепорту —  значить, начхать!
Горпина. Добре вам чхать, що є де, а мені куди? Знаєте — ні кутка, ні закутка, тільки й слави, що в спідниці...
Писар. Н-да! В спідниці... ох-ох-ох! Самі винуватячого ж к моїм чувствіям віри не прихилите?
Горпина. Та порадьте ж що путнє у моїм горі: ви ж на язик такі щедрі!
Писар. Тривайте! Перве вип'ємо... це ползительно: потому (налива) зараз у голові просвітленіє, і всякі химороди, і прочеє, і прочеє, і прочеє...
Горпина. Та й вип'ємо, — тільки кажіть!
Писар (глубокомысленно). Позвольте, се діло треба розжувати... обміркувати, з статутами справиться, до магденбурзького права удариться... ябеду учинити, чи прошеніє, по титулі, катнути, закрутити... Одно слово, мозгівні вколупнути прийдеться... вірно!
Горпина. Та зробіть же ласку, серденько!
Писар. А за мою ласку, любезная Горпино Євста-хієвно, чи діждусь вет-за-вет  і од вас хоч отакісінької ласочки?
Горпина. Тільки одведіть мені од Ганни мого бендзеокого чорта, то вже... подякую...
Писар. То єсть одно вишереченноє ваше слово такоє запаленіє сотворило, же все нутро моє пожаром узялося...
Горпина. Та ви порадьте хоч що, а то тільки язиком дзвоните...
Писар. Зараз, в одну хвилину, у ту ж мить... Позвольте ще одну, сокрушу для просвітленія... (Налива, п’є і налива). Викушайте!
Горпина, зрікаючись, мота головою.
Нічого, кушайте сміло! В мою голову! Ми на сю справу таку контраверсію устругнемо, що старий бовдур тільки руками розведе! Так, вірте, моя зозулечко! Наприклад, приміром кажучи, мені звісні всі його пригрішенія, сокровенниє таті, винудительні подаруночки, сиріч хаптурики, многообразні утиски копійки ради, і тому подобие... 
Щоб пан Комисар поставив це все йому на очі, та щоб присовокупив, що дійшло до його відома, же старий пес уганя й за дівчатами і хоче у сина молоду одбити.
Горпина. Та хіба пан Комисар захоче у це діло встрявати?
Писар. О, простото дитиняча, не іскушенне розумом серце! Ми і турбувати його милості не будемо,, а самі напишемо все сів на папері вельце мудро і красно! налякаю, значить, сим і оним, та й дам рапорт, жеби сина з Ганною неукоснительно повінчав... Вірте, моя пампушечко, що ваш дід зараз і слину пусте...
Горпина. А справді, це ви добре видумали; які ви розумні! Це так, так!.. (Випива чарку).
Писар. Не казав я, моя пупонько, що у мене всякое діло осьде! (Показув кулак). Взяв, зімняв, і положив, та й насів! (Показує жестами). Потому, — він голова тільки для прохворми, а настоящий Голова — я! Усякою справою орудуємо, знаємо, з якого кінця зайти і куди налягти, моя пупонько!.. (Обніма).
Горпина. Отакої! Ви ще заходитесь і цілуватись?
Писар (повеселів вкінець). Та я, то єсть, боже ти мій, господи!.. Тільки не отвергайте любові моєя, пупонько, не кладіть під сукно моєї супліки, а учиніть їй сердешну резолюцію! (Співа).
Горпино Стахівно, горить, Мов сірка, моя кров, Бо не дасть на світі жить Проклятая любов!
Пропащий, значить, чоловік, Хоч вішайсь на вербі. Коли не буду я повік Та миленьким тобі!
Отцовський дом покину я, — Травою заростьоть;
Собачка вірная моя Загавкаєть коло ворот!
На дасі пугач заспіва, Аж стогін піде по лугах... В труні поляже моя голова, її ніхто не заплаче, ах!
Горпина. А зась не хочете? Ще й вигадав співати якусь нісенітницю, що й купи не держиться...
Писар. Сіє єсть прекраснійшая пісня; мене научив попович Рождественський. Якби чули, як вона виходить при гітарі, — так жалосно, що просто реви, та й годі!
Горпина. А при горілці ще, певно, жалісніше...
Писар. Горпино Євстахієвно! Імійте рачительство, бо в мене й без того чистеє запаленіє... (Співа).
Як вступив я в цю світлицю,
То й тепера каюсь, — Полюбив я молодицю, Що й у сні жахаюсь!
Така гарна, біла, повна, Пухка, як перина; Чепурная і моторна — Удова Горпина!
Вже не милі мені в свята
Хаптурі великі.
І курчата, і гусята, І качки, й індики!
Вже не маю я охоти
Збирати подушне: П'ятаки, гривні і злоти — Все для мене скушне!
Що там гроші, й до горілки Смак загинув в ката: В голові одно пак тільки, Щоб... трам-та-та-та-та!
Горпина (підморгує). Що ж це за молодиця така, що звела з розуму козака-юнака, та ще такого, що варт півзол отого?
Писар. Хіба не знаєте?! Горпино Євстахієвно! Кажіть-бо! Говоріть! Дайте одзив!
Горпина (навеселі). Гм!! Слухайте!
Чом писаря не любить, Писар буде паном,
Обується в личаки, Впережеться валом!
Чом писаря не любить, Хіба ж не подоба?
Ой, як сяде на собаку — Вся й його худоба!
Чом писаря не любить, Писар буде панувать, Писар буде свиней пасти, А я буду заганять!
На вгороді ямка, Нема ж мого Йванка; Як нема, то й дарма, Буду жити я сама.
Писар. Ух, пропадай моя голова! Ходи перо по бу-мазі!
Дуетино.
Писар.
Ой капусто, ой розсадо моя! Ой дівчино, ой досадо моя!
Ой капуста-одностеблиця,
Я до дівки — вона ж сердиться! Ой, ох! Одчепись, не займай!
Я до дівки — вона сердиться!
( Пританцьовує).
Горпина.
Нащо мені старий шуть, старий шуть, Що не здатен пригорнуть, пригорнуть. Мені краще отакий молодець, Щоб взяв мене у танець, у танець; Ох, ох! З любим рай, з любим рай! Щоб взяв мене у танець, у танець!
Танцюють.
Писар.
Ох, ох! Одчепись, не займай!
Я до дівки — вона сердиться!
Горпина.
Ой засуну старенького та у хаті я,
Сама ж з милим чорнобривим геть до шинкаря; Ой брязь, цоки-цок!
Обіймуся, пригорнуся, нап'юся вина, Закручуся й позабуду, де мій сатана! Ой брязь,цоки-цок!
Пригорнуся й позабуду, де мій сатана!
Писар.
Ой засунь ти, серце, в хаті діда гультяя,
Та зі мною, моя мила, геть до шинкаря;
Ой брязь, цоки-цок!
Обніму я, пригорну я, дам тобі вина, Смиконеш і позабудет, де твій сатана!
Ой брязь, цоки-цок!
Пригорну я, й позабудет, де твій сатана!
Танці. Чути гуркіт в ворота.
Горпина. Ой лихо! Оце ж мій старий лізе! Ховайтесь!
Писар. Стійте, не робіть дешпету! Не бійтесь! Приберіть пляшки! А я просто на його й піду, та й напишу дома що треба: не первина!
Горпина. Не первина-то, та все боязко...
Писар. Не імійте дишперації і не спускайте духу! (Виходить).
Голос Голови (чути за коном). Та, може б, вернулись з бомагами?
Голос Писаря. Ні, уже ліпше завтра.
ВИХІД II
Голова, Винник і Горпина.
Голова (до зовиці). Чому ти, Горпино, не пустила до хати пана Писаря?
Горпина. От, маю ще пускати, щоб упився?
Винник. Ху, ху, хуі! Добрий для нас чолов'яга!
Голова. Як же ти так неповажно, адже пан Писар началство! Розумієш? Положим, не таке, як я... але, але все ж таки...
Горпина. Для кого началство, а для кого свиня, не при вас, добродію, кажучи.
Голова. От, ненавидить чоловіка, та й ненавидить, а чоловік собі...
Винник. Для нашого діла, ху-ху-ху!
Голова, Сідайте ж! Та, може б, Горпино, дала нам по чарці, абощо..,
Горпина. Так нема ж у хаті ані краплини: хіба послати?
Винник. Та не турбуйтесь, спасибі. А от чи можна смикнути люлечки?
Горпина. Куріть, здорові!
Сідають за стіл.
Голова. Скоро ж ви сподіваєтесь поставить винницю? A-а! (Зіва).
Горпина. І ви, свате, увесь час проживете тут?
Винник. Поживу, а як бог дасть, то, може, восени і закуримо. Я готовий у заклад побитись, що на покрову пан Голова, як то кажуть, «по дорозі буде мислите писати, а на покуті дверей шукати!» Хо-хо-хо!
Голова. Дай боже!
Горпина. Щасливо діждати, то ми й побенькетуємо!
Винник. Побенькетуємо, свахо, побенькетуємо, хо-хо-хо!
Голова. Тепер ще, хвалити бога, не дуже багацько розвелось тих винниць, а то колись-то, як я провадив по Переяславській дорозі царицю, як ще покійний Безбородько.,.
Винник. Еге, свате! Хо-хо-хо-хо! Близький світ згадав! Тоді од Кременчука до самого Ромна навряд чи було й зо дві винниці. А теперечки... еге-пак, чи ти чув, свате, що вимудрували прокляті німці? Кажуть, що незабаром будуть курити горілку не дровами, як усі хрещені люди, а якоюсь чортячою парою? Хо-хо-хо-хо!! Уже як це парою — їй-богу, не знаю!
Голова. І що за дурні, прости господи, оті німці? Я б їх, проклятих, батогами, та й годі! Ну, де ж хто чув, щоб парою можна було що варити? Адже так би не можна було й ложки борщу донести до рота, зараз би спік губи, як шкуру на цоросяті!
Винник. Іменно дурні, хо-хо-хо!
Горпина. І ви оце, свате, житимете все у нас самі, — без жінки?
Винник. А на стобіса здалась вона мені? Горпина. Як так? Хіба... (Затуля рота). Голова. Не гарна?
Винник. Де в ката гарна? Стара, як біс; а пика вся в зморшках, мов порожній кисет, ха-ха-ха-ха!
Голова. Ну, й гарна ж, бодай тебе! Горпина. То жартуєте, може, вона й гарна? Винник. Поночі! Ха-ха-ха!!
Голова. Ха-ха! Це чисто, як у пісні співають.
Комічний терцет.
В мене жінка, ой біда! І патлата, і руда: Очі, як цибуля, А на лобі гуля; Щоки жовті, як дині, А що губи, то аж сині, Ще й скандзюбивсь ніс, — Хай йому біс!
Винник.
Ха-ха-ха-ха! Ха-ха-ха! Отака й моя стара!
Горпина.
О, бодай вас, мій дідуню: В пеклі б стала за красуню...
( Набік).
От би тобі, бендзеокий, на віку — Замість Ганни стару відьму таку!!
Голова.
Хоч вона ж, як гріх, стара, А ще дещо розбира.
«Ох, кричить, чоловіче, Хто ж мене пополіче? Хоч кістками я дзвоню, Так зате ж тебе люблю, — І од смерку та до ранку Буду я тебе, коханку, Цілувати, милувати, До серденька пригортати!
Бо знемога Мене жога!»
Горпина.
О, якби я стала Комисаром,
Не пройшли б тобі бешкети даром! На сліпого Голову Почепила б я сову, Отаку цибату, Стару та горбату, Й заставила б милувати, Хоч тут лусни серед хати, Хоч полізь на мур, Хай тобі цур!
Винник.
Ха-ха-ха-ха! Ну, та й скрут, Я б сховався в темний кут, Якби така потороча До мене була охоча.
Вже, хоч навіть серед ночі, Втік од неї б світ за очі, — Швидче б себе вбив, Аніж полюбив!
вихід ш
Ті ж і Каленик.
Каленик (входить п'яний і сіда на лаві, біля печі). Ху! Насилу додому діставсь! Ач, як розтяг собачий син сатана дорогу! Ішов, ішов, ішов... аж поки того кінця-краю дійшов! А ноги тобі наче хто поперетинав.
Горпина (підходить і придивляється). Це Каленик... насмоктався!
Каленик (взявши за рукав). Жінко, ке лиш мені кожуха — послатись! На піч не полізу.- ноги болять!
Горпина. Хі-хі-хі! Болять?
Голова. Оце так пак! Убрався в чужу хату та й порядкує, як дома! Випровадь лишень його з богом!
Винник. Ні, свате, не займай його! Нехай одпочине: це чоловік здатний, хо-хо-хо! Якби таких більше, то наша винниця добре б пішла!
Каленик. Жінко, вибач... не полізу... Пошукай-бо кожуха; таменьки він лежить десь коло покутя, та гляди мені, не перекинь горщика з табакою!
Горпина. А цур тобі, божевільний! (Відійшла).
Каленик. Або ні, краще не займай нічого! Не руш, не руш! Ти, може, ще п’яна сьогодні... Нехай я вже сам візьму!
Голова. їй-богу, випровадю!
Винник. Не займай, свате... не годиться!
Каленик (кладеться). Що то, як старість прийде! Іще б, сказать, п’яний, — так ні ж, не п’яний!! їй-богу, не п’яний! Нащо мені брехати? Я годен об’явити це хоч самому Голові... Що мена Голова? Хай він скапуститься, іродів син! Начхав я на його! Бодай його, одноокого чортяку, возом переїхало!
Голова. Еге, бачу — посади свиню за стіл, то вона й ноги на стіл? Стривайте! (Підводиться).
Брязнула шибка, а каменюка прямо Голові під ноги.
Голова (піднявши камінь). Коли б я знав! Коли б я знав, який це шибеник кинув, — я б його вивчив шпурлятись! От які дешпети завелись у нас! А щоб ти подавивсь цею каменюкою!
Винник. Годі, цить, свате! Борони тебе боже! Борони тебе боже і на цім і на тім світі поблагословить кого такою лайкою!
Голова. От ще, найшов за кого заступатись! Бодай він пропав!
Винник. І не кажи, свате! Хіба ти не знаєш, яка була причина моїй покійній тещі?
Голова і Горпина. Тещі?
Винник. Еге ж, тещі. Ось слухайте! Отак колись увечері, може, трохи раніш як тепер, сіли ми вечерять, покійна теща, покійний тесть, наймит, наймичка, я та дітей щось із п’ятеро. Теща одсипала галушок із великого чавуна в миску, щоб трохи вихололи, тільки, по роботі, усі дуже виголодались і не хотіли ждати, поки галушки вихолонуть. От понастромляли галушки на спички та й їмо. Коли це де не взявся якийсь чоловік, бог його знає, якого він роду, — та й просить, чи не можна й йому доступити до трапези? Ну, звичайно, як же не нагодувати голодного чоловіка? Дали й йому спичку. Тільки ж і гість той як почав галушки уминати, мов сіно корова: поки ті з’їли по одній
та хотіли настромити по другій, аж у мисці дно вже чистісеньке, мов той панський поміст. Теща всипала ще, дума собі: «Тепер вже гість трохи під'їв, то, може, не так укладатиме...» Коли — де тобі! Ще лучче став маніжити, — і другу миску убгав! «А бодай би ти подавився тими галушками!» — подумала теща голодна. Що ж би ви думали? — той зараз похлинувсь і упав; до його — аж уже й духу нема: подавився!
Горпина. Матінко!
Голова. Так йому, проклятому ненажері, і треба! Винник. Еге, так би, та не так; з того часу не було тещі спокою. Тільки що зайде ніч, мертвяк і лізе; сяде, проклятий, на комині верхи і галушку держить у зубах. І оце вдень, то нема нічогісенько, так мов його й не було ніколи, а тільки почне сутеніти надворі, то глянь — уже й сидить, чортів син, на комині!
Горпина. І галушка в зубах? Винник. І галушка в зубах! .
Голова. Чудасія, свате! Чув я щось подібне, ще за покійницю...
Під розбитим вікном почувсь бубон, бандура і сковорода.
Горпина. Ай!! Винник. Ой!!
Голова. Який там біс!?
Винник. Еге, музика! Мо, й пісня буде? (Хита головою до міри, підтяга часом).
Левко і парубки за вікном співають.
Левко.
А в нашого Голови, Голови Нема клепки в голові, в голові! Ой набий, бондаре, стальовий обруч! Спар його, бондаре, з шапки до онуч!
Гурт.
Ой набий, бондаре, стальовий обруч! Всип йому хлосту ще;
Коверзує пак над нами, Ну, так треба батогами — З шапки до онуч!
Баси.
Сивий, безокий!
Левко.
Та ще й гиря, неначе коліно.
Баси.
Дід престарезний...
Левко.
Порохняве і струхле поліно!
Гурт.
Ой набий, бондаре, стальовий обруч! Всип йому хлосту ще: Коверзуб пак над нами, Ну, так треба батогами — З шапки до онуч!
Левко.
А ще дума, що він хват, що він хват! Притьмом лізе до дівчат, до дівчат!
Гурт.
Цур йому, пек йому — божевільний дід! Всім нам уївся він;
От сибірний та каторжний,
Навіжений, прекапосний, Бендзеокий дід!
Бас.
Час і вмирати!
Левко.
А йому таки давай дівчину!
Баси.
Варт би й по шиї!
Левко.
За чуприну таку злу личину!
26S
Усі.
Цур йому, пек йому — божевільний дід!
Всім нам уївся він;
От сибірний та каторжний, Навіжений, прекапосний, Бендзеокий дід!
Винник. Славна пісня, пане свате! їй-богу, хороша! Шкода тільки, що Голову взивають не дуже-то шанобними словами.
Парубки (за вікном, ударивши в сковороду і бубни). Знову! Знову! Заводь!!
Голова (моргнувши на зовицю, з нею разом вибіга за двері). Стійте ж, гультяї!!
За коном галас.
Голова (вбіга і тарабанить чоловіка в вивернутому кожусі і вимазаного сажею). Ні, тривай! Не втечеш від мене! Чорта втечеш! От ми його в хижу: хай посидить там! А ми розбудимо Писаря, зберемо десяцьких... переловим усіх розбишак та сеї ночі і резолюцію їм!!
Зовиця і Винник хочуть зазирнути йому у вічі і жахаються страшидла. У Горпини каганець. На цю мить летить знову у вікно камінь і влуча в Каленика.
Ка л еник (схоплюється несамовито). Ой гвалт! Жінко! Не бий! Не можу! Ря-ту-у-йте!! (Кидається прожогом під ноги Горпині, пада і вибива у неї каганця).
Горпина пада. Той, що в кожусі, сіпнувсь, оставив кожуха в руках Голови і вибіг з хати. Голова пада і накрива кожухом Горпину; та з переляку поривається й собі утекти з хати, але Голова держить її кріпко і не пускає.
Каленик (репетує, ухопившись за Винника). Ой! Ря-ту-у-йте!! Пробі!
Горпина поривається од Голови.
Головате темноті дума, що то переодягнений). А куди! Ні, тривай-но! Не втечеш!
Горпина. Ой! Пусти! Це я!!
Голова. Не поможеться, братику, не поможеться. Верещи собі не то бабою, а самим чортом, а мене не одуриш! Шкода мене одурити! (Тягне до хижі, пха і за-мика).
Каленик. Ой жінко! Рятуй! Чорти!!
Винник. Тю на тебе! Яка я жінка? Ще жіночого гріха — ха-ха-ха-ха! — зроду не мав! Чекай, хоч вогню добуду!
Каленик. Ой пропав! Живіт!!
ВИХІД IV
Т і ж і Писар, за ним кілька соцьких.
Голова (до Писаря). А я до тебе простягсь, пане Писарю!
Писар. А я до твоєї ласки, пане Голово!
Голова. Чудасії пішли, пане Писарю!
Писар. Чудасії пішли, пане Голово!
Каленик. Ой! Ха-льє-ра!!
Винник. Та он двері, чоловіче! З богом!! (Випиха його).
Голова. А що там?
Писар. Хлопці казяться, бешкетують по вулицях цілою юрбою! Твою ласку величають такими словами, що й вимовить сором; москаль не зважиться навіть такого верзти своїм язиком! А співають що?.. Ну, проте, первого призводника вхопив я на гарячому вчинку: одспівається він тепер у холодній!
Голова. А в що він одягнений, пане Писарю?
Писар. У чорний вивернутий кожух, пане Голово!
Голова. А чи ти, пане Писарю, часом Не брешеш? А що, як ця мацапура тепера у моїй хижі сидить!
Писар. Ні, пане Голово, мабуть, чи не прогрішився ти сам, не тобі кажучи.
Голова. Світла! Давайте мерщій світла! Ось побачимо!
Винник (роздуваючи губку у віхті). Та ось зараз!
Писар і соцькі. Швидче світла! Роздивимось! (Запалюють каганець).
Голова. Вони, дурні, узяли собі в голову, що я їм рівний! Вони думають, що я який-небудь простий козак. У тисячу... у тисячу... от оцих проклятих років, хоч убий, не потраплю. Ну, так у тисячу та ще якімсь там році прийшов тодішньому Комисарові, Ледачому, прикав: вибрати
з усіх козаків самого найтямущого. О! (Підняв догори пальця). Самого найтямущого межи всіма, їхати з царицею. Я тоді...
Писар. Та що й казать! Всім відомо, що заслужили-єсте панську ласку.
Винник. Ось, уже запалив каганця! Голова. Давайте сюди! Побачимо, чия правда! Усі. Ану-ну!!
ВИХІД V
Ті ж і зовиця Горпина.
Голова одчиня хижу і аж остовпів, побачивши зовицю. Фінал-ансамбль.
Голова.
Свят-свят! Це зовиця!
Писар.
Отака ловись!
Соцькі.
Ну, тепер всім буде, Як було колись!
Горпина.
Та скажи мені, будь ласка, Чи ти з глузду ще не зсунувсь? Чи була хоч крапля мозку, Бецдзеокий татарюко, У твоєму кавунові, В твоїм бовдурі порожнім, Як мене ти пхав у хижу? Я ж кричу тобі, що — я це, Репетую, галасую, А йому заклало вуха! Пха, неначе вовкулака, Пха, штовхає у комору! Щоб тебе на тому світі Попопхали так чортяки!
Голова.
Та я бачу вже, що ти це! (До Писаря).
Що на цюю дивовижу, Пане Писарю, ти скажеш?
Чи той шибеник не шельма?
Писар.
Отой шибеник? О, шельма, Пане Голово, то шельма!
(Набік).
Як би нам оцю пригоду На користь собі звернути?
Винник.
Ну, та й штука, от так штука, — Перекинувсь у зовицю! Роздивиться б краще треба, Чи це чорт, чи молодиця?
Соцькі.
Окропити перш водою, А тоді і подивитись...
Але ми у цьому ділі — їй же богу, не виновні!
Голова.
Чи не час мені пробрати Отих ланців, гультіпак: Спарить так, щоб аж до хати Поліз кожен, наче рак! А вже гемонському сину, Що в кожусі витина, Я спишу примірно спину, Ужахнеться й сатана!
Писар (до Горпини).
За цей дешпет нарочитий, Що вчинив на глум він, слід, Щоб був вами тричі битий Цей дурний, безокий дід; Отепер сліпе те око Зацурав би зараз я...
	0, моя палка мороко, Термін скинь, прошу тебя!
Винник.	Ну, та й штука; добру спицю Він забив отут усім. Перекинувсь в молодицю... А цікаво б, чи зовсім? Отаку нечисту силу І до винниці бери, Чи замість панікадила Почепи на димарі!
Соцькі.	Пане Голово! Ласки просимо! Не карайте нас — не виновні ми, Що чортяка вліз у Євстахівну І зовицею перекинувся! Що ж ми вчинимо, коли сила зла До скоромного дуже ласиться?
Горпина.	Що, тобі на сміх далась я, Щоб село все глузувало Тепер з мене, як з дурної? Щоб і хлопчики маненькі В мене тикали паліччям, Що сиділа в буцегарні, — То того тобі хотілось? Ну, тривай же, вражий діду, Потикнешся й ти до мене, Заживеш од мене ласки: За чуприну та у спину, Не потовпишся і в двері, — Заметеш і шлях до мене! (Вибіга і за дверима). Ай!! Ай!!
Голова.	Ну, та й сипле, мов горохом! Хоч оддиш-бо, серце, трохи!! (До соцьких). Гей, рушай, лови, хапай!
Усі.
За дверми хтось крикнув. «Ай!» Гей, рушай, лови, хапай!!
Писар, Винник і соцькі (всі разом).
На ворога ми сміло Рушаймо у гурті! Держись, нечиста сило, Погинеш без путі! Вперед, вперед! Рушайте-бо которий, Вперед, вперед! Виймай кілки з обори! На ворога ми сміло Ударимо в гурті! Держись, нечиста сило, Погинеш без путі!
Завіса спада
ДІЯ ТРЕТЯ
КАРТИНА І
Мальовнича, але дика місцевість біля ставка. Праворуч гребля, обсаджена вербами й тополями; далі напівзруйнований будинок. Місячна ніч.
ВИХІД І
Г а л я (одна, виходить і прислухається). Нічого не чуть. Куди ж це я зайшла? Ой, ставок: тепер саме русалчин Великдень, і вони щоночі на місяці граються... Ух, страшно! Темно, холодно попід вербами; вода, мов сонна, коливається між сикнягом, очерети шепочуться... А з страшної руїни панського будинку то сова, то кажани вилітають... то пугач застогне... або, може, то не пугач, а сама панна нещасна побивається?.. Ще нема півночі... Може б, пустити вінок? Куди-то він попливе уплинь за водою? Яка-то мене доля спітка? Господи! Як згадаю старого Голову, то й серце у мене похолоне, мов кригою візьметься! Ой не буду я за Левком... Не згодиться старий повік! Заклав у голову, що
я б то поласилась на його! Та ти мене хоч ріж, хоч печи... а я не зраджу мого Левка: або за ним, або за ніким! Де-то він тепер? Чи вийде хоч на хвилину погуляти?.. Я б розказала йому своє лихо, він ще про такий гріх батьків і думки не клав! Левку, де ти? Любий мій, хороший, дорогий!
Ой місяцю, місяченьку,
Не світи нікому;
Та засвіти миленькому, Як іде додому! Коли ж стрінусь з чорнобривим, Зайди за коморю: Нехай я на самотині З милим поговорю!
Ай! Щось дзвенить! Відьма, русалки? Ох, пропала! (Тіка прожогом).
Музична прелюдія.
ВИХІД II
Левко сам, виходить з цією піснею, в вивернутому кожусі. Левко.
Ой не спиться й не лежиться,
І сон мене не бере: Пішов би я до дівчини, — Так не пустять до дверей! Не так доля, як неволя, Як лихії вороги, — Що навік нас розлучають, Як річенька береги! Бистра річко, дай пораду, Як тебе перебрести, — Як з милою дівчиною Навік руки нам сплести?!
Чи спиш ти, моя ясочко, чи, може, після батькових річей плачеш нишком і подушку мочиш дрібними? Ну й батько! Аж подумати страшно; на свою ж кров пішов! Ні, не буде цього: я й до панотця вдарюся, й до Комисара піду: їй-богу, піду!.. Та й Галя зроду-віку за батька не згодиться... не піде, не піде — тільки оця напасть серце їй висушить.
Спи спокійно, моя жаданко! Хай з золота та й з срібла виткані сни укриють твою голівоньку і присплять твоє стужене серце! Якось-то бог поможе, — на його надія! (Сіда біля ставка і схиляється на колоду). Як тихо тут: ставок, мов срібне дзеркало, простягсь між тополями; лист ані зворухнеться, а місяць аж сипле на його промінням... далеко тільки десь тьохка соловейко... Одначе сон і мені щось голову клонить, аж очі злипаються... так я й засну... підвестись несила!.. (Зовсім зляга).
Картина зміняється: ставок, будинок, рослини всі починають грати чарівними вогнями, і все скрасилось неземним сяєвом. Левко обводить круг сонними очима, як сновида; потім бере кілька акордів на бандурі.
Хоч заграти що, щоб перебить дрімоту!
Ой місяцю ясний,
Ти козаче сонце, Глянь на мою милу Крізь її віконце.
Панночка (у вікно). Заспівай мені, козаче!
Левко. Що за диво? Брехали, що старий будинок, а він новесенький — блищить...
Як не спить ще мила, Розкажи про мене, Що нуджуся серцем За нею шалене;
Коли ж спить, навій їй Сни, ще й золотії, І натхни про щастя Радісні надії.
ВИХІД III
Левко і Панночка.
Панночка (виглянувши більш).
Душа болить. Козаче молодий, Заграй мені, хоч піснею розбий Мої страшенні муки: Нехай струна і стогне, і рида,
Нехай з очей закрапає вода, Коли не виссали гадюки! Глянь, яка я молода, А, як місяць той, бліда, Як туман, прозоре тіло; То ж та мачуха лиха Заподіяла гріха І мене занапастила!
Левко.
Не стямлюсь я... чи сон це, чи мана? А серце жме, і жаль вражає душу... Он, мов туман, пливуть прозорі тіні...
ВИХІД IV
Тіжі хор русалок.
Русалки.
Вже місяць над нами високо, І зорі роями мигтять; Ой час нам, пора, ясноокі, Зі дна на проміння зринать; Гуляти на срібному лоні Вільненько без дум, без журби; Сміятись і плескать в долоні Під гіллям розкішним верби; По місяці маять косою, Гойдатись, блищати красою Й зачать чарівнії пісні, — Щоб ними змануть козаченька, Його притиснуть до серденька, Й заснути укупі на дні! Вдаримо лихом, Ми, сестри, на волі, Позабудьмо Гіркії недолі: Як нас соколи кохали, Як зраджали, як пускали Славу на весь мир; Як ми тяжку ту наругу, Невимовний жаль і тугу, Ховали у вир!
Погуляймо ж, Поки місяць сяє. Ниньки свято Наше наступає! Ух! Ух!
Солом'яний дух, дух! Нас мати зацурала, Нехрещених поховала, — Легкі, як пух, — Ух, ух, ух!!
Левко (впродовж хору вставля деякі речини).
То русалки, які бліді й хороші їх видочки... А з довгих кіс перлистий дощ спада... Одежа їх, неначе сніг, біліє...
Чудовий спів всю душу порива...
Панночка (надходить до його й показує на русалок). Там, між ними, мачуха лихая... О, пізнай, знайди її, благаю! Вона кров мою точила, В мене пазури топила. Подивися, — я, як глина, Була ж перше, як калина; Глянь на шию мою білу — Синяки самі по тілу;
Глянь — на ніжках моїх рани Од тернів, через ту пані; Глянь, — потухли мої очі —  Од тії страшної ночі!!
Левко.
Панночка сердешна, Безталанна доле! Туга безконечна Рве серденько кволе!
Панночка.
Вони підуть коло, — Ти заграй їм стиха Та пильнуй навколо, Де та відьма в лиха?!
Левко пограє на бандурі.
Перша русалка. Давайте грати у танка! Русалки (взявшись за руки, сплітаючи і завиваючи вінки).
Ох, і глупої пори, Як князь-місяць угорі, Гей, збирайтесь, сестроньки, Завивать в танку вінки! Очерет коливається, До калини залицяється, А лепеха й баговиннячко Слухають те шепотіннячко! Ой місяцю золотий, Ти нелюбу не світи, А доріжку ту осяй, Куди іде любий, рай! Очерет коливається і т. д.
Панночка.
О, тут вона! І серденьком давно Я чую відьму, сохну з скрути. Я каменем все падаю на дно, Не можу рибкою плеснути! Ой знайди її, козаче, Тобі Панночка оддяче. Суть у мене перські шалі, Камні, перли і коралі, Кармазинові жупани, Пояси золототкані, Запорозькії рушниці, Гострі шаблі-блискавиці, Чого хочеш вибирай, Тільки мачуху пізнай!
Русалки (ідуть в танок, розвиваючи вінки). їхав милий, та й минув, Місяць в хмарі потонув — В’яне мій вінок!
Очерет коливається і т. д. Ох, і глупої доби, Зашуміли всі дуби, — Розвивай танок!
Очерет коливається і т. д. Розплелась моя коса,
По воді пішла краса — Хай пливе й вінок!
(Кидають всі вінки на воду).
Перша русалка. Годі співати! Нема у нас веселих пісень.
Русалки. Ну, в ворона! Перша русалка. Швидче ж, бо вже он світає на день. Хто ж вороном буде?
Русалки (показують на одну). Хай буде вонаї Панночка. О, пізнай! Між ними сатана!
Одна русалка становиться за ворона; а перша русалка за квочку з ц и плитами, що за нею одна по одній стають.
Перша русалка (квочка). Вороне, вороне, що ти робиш?
Друга русалка (ворон). Ямку копаю.
Перша русалка. Нащо?
Друга русалка. Казани ставити.
Перша русалка. Для чого?
Друга русалка. Окріп гріти.
Перша русалка. Кому? Друга русалка. Твоїм дітям очі заливати. Перша русалка. За що?
Друга русалка. За те, що мої тини поламали вчора. Перша русалка. Котора?
Друга русалка. А от я пізнаю та очі їй повидираю!
Перша русалка. Не дам моїх діток... не дам!.. Не займай! Киш, вороне лютий! Киш! Гай-гай!
Ворон хоче піймати курчатко, а квочка не дає.
Панночка (до Левка).
Знайди мені мачуху, я знаю, Ти якого прагнеш серцем раю; Дай пораду ти моєму жалю — І тобі оддам я завтра Галю!
Левко (роздивляється пильно на всіх).
Як одна — усі на зріст: Пронижу їх пильно оком, Може, й втраплю ненароком, Хоч малий в якої хвіст!
Русалки. Ще в ворона!
Перша русалка. Кому ж ним бути?
Друга русалка. Не хочу я, мені курчат жаль у квочки брать.
Левко. Ні, ти не відьма люта!
Третя русалка. Я буду ним, яка мені печаль! (Становиться до гри).
Перша русалка (квочка). Вороне, вороне, що ти робиш?
Третя русалка. Ямку копаю.
Перша русалка. Нащо?
Третя русалка. Окріп гріти.
Пе рша русалка. Кому?
Третя русалка. Твоїм дітям очі заливать. (Кидається хижо зразу).
Левко (показує). Он вона! Он відьма!!!
Русалки. Ха-ха-ха-ха!! (Кидаються на відьму і тягнуть у ставок).
ВИХІД V
Левко і Панночка.
Панночка.
Спасибі, спасибі! Я вільна рибчина; Тепер не завадить Ця люта личина: Як пліточка, гратись Я з хвилями буду; Тебе, козаченьку, Повік не забуду... Як сонячний промінь На небі займеться, З листа твоя доля Тобі усміхнеться!
Левко.
Я радий за тебе, Панянко, й безплатні
(Зляга, ніби дивлячись на ставок, куди уплива Панна).
Панночка (пливучи по ставку в раковині).
Хмари червоніють, Вітрець стає грати... Прощай, мій козаче, Прощай, мій юначе, Бери свою Галю, Дізнай з нею раю, — Зі мною ж навіки, Навіки прощай!!!
(Зника в хвилях).
Музика яку часину проводить мелодію.
Завіса спада
КАРТИНА 2
Інша частина села. На передньому плані — буцегарня з забитими віконницями; в глибині — вітряк.
ВИХІД І
Голова, Писар, Винник.
Голова. Тут?
Писар. Еге!
Винник. Стій!
Голова. Одмикай!
Писар (цока ключем). Що за чорт! От навожденіє — не влазить!
Голова. Що не влазить?
Писар. Та ключ... От причина! Це сатанинська сила!
Голова. Ти, пане Писарю, такого проти ночі... та ще в глупому місці...
Писар. Та що ж, коли подіяно? Тьху! Це ключ од моєї скрині, а я пхаю та й пхаю!.. Чиста напасть! І де заподівся той ключ? У кишеню вкинув, іменно знаю... а тут і нема! (Шука і виверта довгі кишені). Чи ба? Не до-лапаюсь!
Винник. Дайте я пошукаю!
Голова. Та витягай мерщій! Пусти кишеню!
Голова і Винник починають обшукувати кишеню: виймають — паляниці, ковбаси, пляшку горілки, кисет.
Винник (витягши пляшку, струшує). Нічого, добра горілка! Розбавлена трохи... але нічого!
Голова. Ого! Ціле кільце!
Винник. А ось і шматок добрий сала!
Голова. Та ти, бачу, пане Писарю, з запасом?
Писар. Еге... Всяко буває... на всякий случай...
Голова. Так, так! А, осьде він, каторжний: у пиріг угруз... (Вийма пиріг, а звідти й ключ).
Писар (бере і до замка). Я зараз.
Голова. Потривай! Перш роздивимось.
 Дивляться крізь двері в дірочку.
Писар. що за біс?
Голова. Сатана! Сатана!
Писар. Ох, ох! Що його чинити з вражою силою? Винник. Спалити!
Писар і Голова. Вогню! Вогню! Швидче вогню! Писар. Ось зараз! (Почав кресати).
Голова. Не пожалую й скарбової будови... паліть її, паліть, — щоб і кісточок чортячих не зосталося на землі.
Горпина (кричить). Ой рятуйте! Я не відьма. Це я!.. Це я!!
Винник. Гай-гай, братці, що це ви? Уже ж, хвалити бога, й посивіли, а досі розуму не придбали: чи таки ж відьма займеться від простого вогню! Аджеж тільки з люльки можна підпалити нечисту силу! Тривайте, я зараз владнаю! (Витрушує з люльки вогонь у віхоть і почина махати).
Горпина. Ой пробі! Що ви робите? Не губіть мене!!
Писар. Пождіть, панове! Не беріть гріха на душу: кричить «пробі», — може, й не сатана? Якщо воно, — значить, оте, що там сидить, — згодиться на себе хреста положить, то це певний знак, що воно не чортяка.
Голова і Винник. Цур тобі, пек тобі, сатано! (Підходять до дверей).
Писар. Як з місця не рушиш, то одчинимо двері...
Одчиняють.
Перехрестись!
Голова. Дух свят при нас! Та це зовиця!.. Але скажи мені, на милость бога, яка тебе нечиста сила вперла у хлів?
Горпина (виходячи). Прокляті хлопці вхопили мене та й кинули у вікно, і віконницю забили! (Плаче).
Голова. А справді — завіси поодривані... Винник. От штука!
Писар. Н-да, штукерія! Горпина (підступа грізно).
A-а! Безокий сатанюко! Знаю, знаю твою думку; Ти хотів, ти був би радий, Мене здихатися, збутись, Щоб вільніш було старому За дівчатами ганяти? Щоб я більше не дивилась, Щоб не бачила, не чула, Як пустує голомозий, Як ганя безокий бовдур, Під хатами, під тинами За дівками молодими?!
Голова.
Та хоч дух переведи-бо!
Писар і Винник.
Ні, що хоч, — не обійшлося Без нечистої тут сили!
Горпина.
Що, хіба не правда? Може, це не правда? Ба, ні! не брешу я! Ти думаєш, що нічого я не знаю, Ти поклав мене сліпою та дурною, — Тільки я ще не здуріла за тобою, І ще тямлюсь за такою сатаною! Ти чого, шкарбунище, чіпаєш Галю? Ні? Я чула, як ти сватався учора: Проти сина лізеш, чортова потвора? Хоч гріха б ти побоявся, старий діду, Що посягся на таку мені обиду!! Потривай же, потривай же! Настружу тобі я моркви — Будеш знати, будеш знати! Ти хоч глянув би на себе,
Бендзеокий поторочо,
Чи пристало тобі, діду, Псом по вулицях ганяти? Будеш знати, будеш знати!
(Повертається і, погрожуючи кулаком, тіка хутко).
Голова.
Ху, аж душно! От гадюка. Хоч тікай тепера з хати!
Писар і Винник.
Ні, що хоч, не обійшлося
Без нечистої тут сили!
ВИХІД II
Ті ж, без Горпини, і соцькі з Каленжкем.
Соцькі.
Піймали, ми піймали!
Г олова.
Кого піймали там?
Соцькі.
Паливоду в кожусі!
Г олова.
Тягни сюди! Я дам!!
(Придивляється до Каленика). Чи ви не подуріли? Поб’ю вас на дрова!
Каленик.
Начхать! Бо сам собі я Такий же Голова!
(Поточивсь за лаштунки).
Писар і Винник.
Тю, тю! Каленик п’яний! Чи в глузду ви зійшли?
Соцькі.
Помилуйте, панове!
Ловили, що змогли!
Голова.
Надана мені влада
Наказує вам так: Зловіть призвідця зараз І всіх з ним розбишак!
Почина світати.
ВИХІД III
Левко, Голова, Писар і соцькі.
Перший соцький. Онде щось у вивернутім кожусі лежить!
Писар. Де, де?
Перший соцький. Та он, під вітряком.
Голова (до соцьких). Беріть його, шибеника, в'яжіть, кажу! В диби забийте!
Соцькі. А як часом, не при вас, пане Голово, кажучи...
Голова. Що? Чого поторопіли? Хапайте у мою голову. Уже світа... незабаром і сонце вихопиться...
Писар. Да воскреснеть бог і розточаться вразі його... Соцькі. Ох, лишенько!
Голова. Зараз мені! А то я вас, я вам!.. Ач, полякались! Він один, а нас дев'ятеро... я готовий об заклад піти, що це чоловік, а не чортяка! Ну, разом!
Писар. Перехрестіться!
Голова. За мною! (Навалюється на Левка, що ще не прочумавсь, а за ним і соцькі). Ану, скидай лишень, братику, свою потвору! Об’явись, що ти за один!
Левко. Та це я... чого вам?
Голова. Левко мій! Свят, свят!.. (Відступа).
Писар (придивляється до Левка, якого соцькі держать). Левко... істинно... от штукерія! (Набік). До речі, впхну наказ йому за пояс. (Запиха листа знишка і одходить). Гм! гм! Левко — істинно!
Голова (підступаючи). Так це ти, вражий сину? Ах ти, чортів кришенику! Я думаю, яка шельма, який це
вивернутий гемоняка коверзує, — аж це все ти, хвороба на твого батька, заводиш дешпети та складаєш пісні?!
Писар (ніби придивляючись). Та у його якийсь ще й папір за поясом.
Левко (глянувши). Папір? Це, певне, той, що Панна обіцяла... Дивне чудо!
Писар. А глянуть би?
Левко. Це лист... це побачите що...
Голова. Не до листів! Так отак, Левку? Так це ти, сякий-такий, за хліб, за сіль та за ласку так батька шануєш? Тривай же: спишу тобі спину, щоб не свербіла, та й в некрути запроторю! Щоб і духу твого не було на селі! Я до вас всіх доберусь, розбишаки, гультіпаки! Будете знать у мене, що то єсть Голова за началство! В’яжіть його! Крутіть йому руки!
Писар (вихоплює з-за пояса лист). Стій, пане Голово! Та це Комисарова рука!
Левко (до себе). Комисарова? Господи, що ж там?
Голова. Комисарова?
Соцькі. Ко-ми-са-ро-ва! (Попускають Левка).
Голова. Ну, читай уже! Послухаємо, що таке до нас пише пан Комисар.
Соцькі. Послухаємо, почуємо.
Писар (одкашлявишсь, чита). «Наказ Голові Явтуху Макогоненку. Одібрали-сьмо відомість, що ти, старий дурню, замість того, жеби давні недоїмки збирати та лад на селі держати, — дурієш і кохаєшся у паскудстві...»
Голова. Хоч убий, — нічогісенько не чую!
Соцькі (між себе). Не дочува вже!
Писар (набік). Позакладало? Почуєш! (Дуже голосно). «Наказ Голові Явтуху Макогоненку. Одібрали-сьмо відомість, що ти, старий дурню...»
Голова. Стій! Стій! Не треба! Хоч я й не дочув, але знаю добре, що тут ще про справжнє діло нема. Читай далі!
Писар. Гм!.. Гм!.. «Що ти, старий дур...»
Голова. Далі, кажу, читай!
Писар. Та не піймаю... гм... гм... а ось: «дурієш і кохаєшся у паскудстві...»
Голова. Чули, далі!
Писар. «А задля того наказується тобі зараз же одружити твого сина, Левка Макогоненка, з козачкою ж таки з вашого села, Ганною Петриченковою, — а ще до того — посправляти містки на стовбовім шляху і не давати
без мого відома обчеських коней судовикам, хоча й би вони їхали від самісенької казенної палати. Як же ж, приїхавши, побачу, же це все не буде так, як наказую, то не з кого іншого, як з тебе самого, й спитаю. Комисap, відставний порутчик Козьма Деркач-Дришпандовський».
Левко (набік). Боже! За мою Галю пцше... Це ж Панночка!!
Писар. Ну, ну!!
Голова. Он що!!
Соцькі. Чи ба!
Голова (помисливши). Чуєте? Чуєте ви? За все Голова одвічатиме, — так слухаться ж мене, ані гу! А то побачите, що вам буде!.. А тебе б то оце, по приказу Комисаровім, женити, чи що? Дивно мені... тільки ж все-таки спробуєш ти мого канчука, отого, знаєш, що висить у мене на покуті! Сьогодні я його поновлю... Ти скажи мені, де це ти взяв цю бомагу?
Левко. Де? Як де? (Набік). Що його казати? Хоч би збрехати ловко. (Вголос). Та це я ще вчора... навідувавсь у город, та ото й зустрів пана Комисара; він саме вилазив з брички. Прочувши, що я з нашого села, він мені і дав оту бомагу!..
Голова. Чудно!
вихід IV
Ті ж, Горпина, Винник і Каленик.
Горпина (до Голови). Ач, де він? Чекає дівчат, щоб з ними вінки пускати? Замкнув ще й хату! Мало тобі було з мене сміятись, саджати в холодну, на глум всьому хрещеному мирові, мало? Замкнуть мене хотів, а сам он-то куди? Дай хоч ключ од хати!!
Винник (до Каленика). А ловко язиком лопоче! Ха-ха-ха!
Каленик (обнявши Винника). І моя така... Що мені Голова? їй-богу, правда — така!
Голова. Та слухай, хоч дух переведи!
Горпина. Мовчи! Я знаю тебе, де жнива чи грабовиці  — ти там; де коноплі мочуть чи сорочки перуть —
ти там; і не одженеш тебе... дивишся, пасеш очі, аж вилізло одно! Тепера тут тобі треба було вінки пускати, га?
Голова. Та які вінки, бог з тобою! Що ти собі в голову узяла!
Горпина. Вінки, вінки — знаю!
Голова. Та що ти? Цур їм! Я злодія ловив.
Горпина. Якого?
Голова. Та Левка!
Левко. Який же я злодій, тату! Що я вкрав?
Голова. Хоч і не вкрав, та розбишацтво заводиш! Це він усьому лихові призводник!
Горпина. Не повірю!
Писар. Істинно.
Голова. Я його хотів був добре провчити, та от пан Комисар велить з Ганною оженити.
Горпина. Невже? От слава богу, що й до Комисара дійшло, що ти на сина гирі вернеш, — до Ганни чіпляєшся!
Каленик. Що він Голова, то йому й можна! А мені чом ні! Я сам собі Голова.
Винник. Ловко, — хо-хо-хо!!
Голова. Та цить уже! Мовчи!.. Щоб Голова... та хто я? Знаєте, хто я? Іще блаженної пам’яті, ясновеличної цариці, пам’ятаєте?
Соцькі. Пам’ятаємо, пане Голово, пам’ятаємо!
Горпина. Не забивай баки! Що ж ти не послухаєш і пана Комисара?
Голова. Та вже нема що...
Писар (до Горпини). Моя робота.
Горпина (до Писаря). Подякую.
Писар. О-о?!
Левко (до Голови). Пан Комисар ще на словах велів переказати вам, батьку, що він сьогодні, вертаючись, буде у вас на обіді.
Голова. Він це казав?
Левко. А казав.
Горпина. От, яка честь! Тобі б слід к приїзду його сповнити наказа.
Голова. Чули ви, — сам Комисар, отакий дука, — буде в нашого брата, себто в мене, на обіді! О!! (Підійми палець). Комисар — чуєте ви, — сам Комисар буде в мене на обіді! Як тобі здається, пане Писарю, і тобі, свате, — дарниця се, — отака шаноба?
Винник. О-го-го!!
К а леник. Велике цабе!.. Я сам собі Голова...
Писар. Та це скільки є пам’яті, ні одному Голові не доводилось приймати обідом Комисара.
Голова. Так то — бач, Голову Голові й рівняй! Як ти думаєш, пане Писарю, чи не треба б було задля вельможного гостя наказати, щоб знесли з кожної хати по курці, по сувою полотна та ще там чого, га?
Писар. А таки треба б, пане Голово!
Горпина. А коли ж весілля?
Левко. Благословіть, тату; простіть мені! (Кланяється).
Голова. Я б тебе не так поблагословив; ну, та вже, коли пан Комисар так ушанував мене, то для вельможного гостя... Нехай пан Комисар зна, яке то бува началство!
Горпина. Так, значить, згоден ти на весілля?
Голова. Щоб і пан Комисар у мене погуляв, — он то як, а не абияк! Знайте Голову!
Левко. Спасибі, батьку!
Голова. Та спасибі ж, чорт твого батька бери!
Каленик. Ну, брате, погуляю ж! Там що хоче стара, а я й Голові носа утру!
Винник. Добрий приятель, хо-хо-хо!
Соцькі. Ну, й пан Голова!!
Голова. Це мені нагадало той час, як я блаженної пам’яті...
Писар. Ну, це вже Голова заведе про те, як він віз царицю.
Чути жіночий хор.
Горпина. Он вертаються дівчата й парубки; треба ж їх завітать, чи що?
Голова. А треба!
Сонце сходить.
ВИХІД V
Ті ж, дівчата і парубки.
Дівчата вертаються додому в вінках, попереду іде Галя.
Музичний фінал.
Дівчата.
Порох, порох по дорозі, Гомін, гомін по діброві, — 
Батько дочку убиває; Дочка батенька благає: «Не бий мене, мій батеньку, Не бий мене, молодую: Мені жалко ще вмирати, Іще я не нажилася На хорошім, білім світі! Не бий мене хоч у лісі, А вбий мене в чистім полі, При криниці, край дороги, Обвий мене барвіночком, Барвіночком, васильками!»
Левко (набік).
Хай на тому світі, панно, Тобі янголи всміхнуться; Не скажу про цеє диво, Пріч Ганнусеньки, нікому: З нею вкупі й помолюся За утопленої душу!
Голова.
Ну, задав би вам я співів І тобі списав би спину... Та началство... ніде дітись, Мушу зараз послухати.
Писар (до Горпини).
Так все сталось, як жадали, — Буде в нас він під п’ятою. А тепер мою супліку Чи призна серденько ваше?
Горпина.
Хай же ця скінчиться справа, Що вже певною я стану, То тоді вже поговорим!
Винник (до Каленика).
Голова справля весілля, От де, брате, погуляєш!
Каленик.
Погуляю... Що ж такого? Голова — велика цяця!.. Сам собі я голова.
Левко (обніма Галю).
Зозуленько! Бог зглянувся над нами. На чесний шлюб отець благословля!
Галя.
Ой господи! Невже це, Левку, правда? Од щастя я не можу й оддихнуть!
Дівчата (далі).
Подорожні прийдуть, Нап’ються водиці — І мене згадають; Молодички прийдуть, — Барвіночок зірвуть — І мене згадають! Дівчатонька прийдуть, Васильочок зірвуть — І мене згадають!
Парубки.
Святая неділя, Зелені святки! Уставай раненько, Та пряди тоненько, Та біли біленько, Та ший сорочки!
Левко (до батька).
Коли ж нам вінчатись? Благословіть, тату!
Голова.
Коли, коли? Зараз!
Он до церкви дзвонять — (в один дзвін). Вибирайте дружок, Та й на рушник гайда!
Хай Комисар знає Справність Голови!
Галя.
Я й не стямлюсь з дива — Радість серце давить... Мамо, чи ти чуєш, Яке доні щастя?!.
(До Левка).
Милий мій, хороший, Клянусь вік любити!
Левко (обніма).
Зіронько єдина, Світи мені стиха;
Розкажу після я, Хто нам допоміг.
Горпина.
Ну, тепер безокий Назад не посуне;
Галю з пліч зіпхнувши, Я сміліше буду
І про себе дбати!
Писар.
Маю вже тестамент
На блаженство смачне, — І позов до неї
К терміну вчиню!
Винник (до Каленика).
Ти ж лиши місцину Й на мою горілку — На покрову буде...
Каленик.
Не турбуйся, друже, Буде нас щодня там...
Що мені началство, Голова і баба?
Сам я голова!
Левко (до парубків).
Батько нас благословляє — З Галею до шлюбу ниньки.
Прошу всіх вас, товариші, Вшанувать моє весілля!
Галя (до дівчат).
Вас, сестрички, прошу я, Не згордуйте мною, любі!
Голова.
Всіх прошу! До церкви перше, А після і на весілля...
Уджигну його на славу, Й Комисарові закрутить!
Починають у всі дзвони дзвонити.
Всі.
Честь тобі, пане Голово, й слава! Всіх здивує твоя гойна справа! По всім світі заговорять люде, Який бенькет у нас ниньки буде! Долине, напевне, і в столицю Про того, хто проводжав царицю. Честь тобі, пане Голово, й слава! Всіх здивує твоя гойна справа! Молоді ж нехай цвітуть як квіти! Щасти боже їм на довгі літа; Козакові — юнакові — слава!
І Ганнусі — пишній кралі — слава! Слава! Слава!!
Прославний хор.
Слава нашим молодятам, Вік їм довгий, щасний, Щоб жили, як голуб’ята, В лагодоньці красній! Щоб не знали ні пригоди, Ні журби, ні лиха, Щоб у світлій їх господі Панувала втіха!
Щоб родило їм щороку Жито і пшениця, Щоб діток їм, з божой ласки, Вродилась копиця!
Дай їм боже віку, Худоби без ліку, Повні скрині скарбу, Одежі, достатку;
Щоб пишались в шатах І цвіли, як мак!
Щоб в громаді нашій
Шанував їх всяк!
Дай же боже щастя Пишній нашій парі!
Слава молодятам, слава!
Шапки вгору і танці.
Завіса спада
