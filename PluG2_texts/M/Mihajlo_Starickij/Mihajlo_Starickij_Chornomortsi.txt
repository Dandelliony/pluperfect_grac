ЧОРНОМОРЦІ 
Оперета в 3-х картинах
Музика М. Лисенка
По Кухаренку скомпонував М. Старицький
ДІЙОВІ ЛЮДЕ.
Драбиниха Явдоха — вдова.
Маруся — дочка її.
Наталка — кревна, за наймичку у Драбинихи. Іван — козак, сирота.
Тупиця — сотник, хрещений батько Івана. Кабиця — старий козак, гультяй.
Ілько — молодий хлопець, брат Івана.
Цвіркун — пристаркуватий чоловік. Цвіркуниха — жона його, молода, жвава. Очкурня — запинка.
Кулина — дівчина з Самари, перша коханка Кабиці. Козаки, дівчата і поїзжане.
Діється на Чорноморії.
КАРТИНА 1
Обстава показує зсередини хату вдови Драбинихи: двері просто і збоку — в хижу.
ВИХІД І
Маруся (сама сидить на лаві, пряде і співає).
Болить моя голівонька
Від самого чола, Не бачила миленького  Сьогодні і вчора.	
Ой бачиться, не журюся, В тугу не вдаюся, А як вийду за ворота,  Од вітру валюся.
Ой бачиться, що не плачу, Серце замирає, Як згадаю, що Івана І досі немає.	
(Встає од роботи). Ох, Іване, Іване! Мій голубоньку сизий! Де ти так довго баришся? Скільки днів я тебе ждала, щоб побачитися з тобою та розказати тобі, як мені трудно без тебе! І мати моя чи не задумала чого? Не приведи господи, як Іван заїхав куди далеко, а мати заходяться віддавати за другого, за якого нелюба! (Сіда знов за роботу і задумується).
При остатніх її словах за дверима чутно дужче та дужче гомін.
Наталка (за дверима). Не лізь, кажу, бо такого духопелу дам, що й не снилося.
Голос. Чи ба? Хіба тебе возом зачеплено, чи що? Наталка (під дверима). От же геть, бо так оцими дровами по голові й шелесну.
Голос. От-то яка!
Маруся (схаменувшись, з усміхом). О! Вже Наталка когось шустрить.
ВИХІД II
Маруся і Наталка.
Наталка (одчиня з серцем двері). А така, що не чіпай і близько не ходи! (Кида коло печі дрова).
Маруся. Кого се так, Наталко?
Наталка. Та то... Якраз на таку й напав! Ог-го! дума, що наймичка!
Маруся. Та хто-бо тебе, Наталко, обидив?
Наталка. Ну, не така я, щоб на обиду далася! Діжде хто! Та я б не знаю, що зробила, а вже так би оддячила, що тільки ну!..
Маруся. Хто ж там гомонів з тобою?
Наталка (знехотя). Та... Андрій Якубенко. (Порається коло печі).
Маруся. Якубенко? А він щось частенько поуз наш двір ходить...
Наталка. А мені яке діло? Хай хоч на воротях повіситься!
Маруся. Буцімто не було б тобі й жалко? А може, він хоче сватати?..
Наталка (почервоніла). Що се тобі? Цур йому, пек! (Заговорює). Он мати казала, що ввечері хіба пізно вернеться з міста.
Маруся. Що це мати все їздять та їздять? Наталко? У мене аж під серцем холоне!
Наталка. Чому? Та то вони скуповують на посаг тобі, скриню купили добру, сама бачила...
Маруся. Так чого ж так заходилися хутко? Щось недарма!
Наталка. Авжеж, певно, сватів ждуть!
Маруся (журливо). Наталочко! Голубонько моя рідная!
Наталка (підходить і обнімає її). Ну, ну? Що вже? Старостів ждеш?
Маруся. Тим-то й сумую. Ох, віщує моє серце, що не од милого старости ці!
Наталка. Та од кого ж, як не од Івана?
Маруся. Ні, він би сказав, та й мати б до його так не хапалися. Ще чи й оддадуть? Я щось давненько його й не бачу!..
Наталка. Он там на майдані тепера козацтво збирається, то не де й Іван. Слухай, Марусенько! Та чого ж він досі бабляється? Коли щиро коха, то нехай сватів шле, а не то біс його матері!
Маруся. То ти кажеш, бо ще твоє серце...
Наталка (перебиває її й співа).
Ой ненько, ненько, Зацвіло серденько; Ніхто ж мене так не любить, Як той коваленко.	
Коваленко грає, Дівчина гуляє, Ніхто ж мене, дівчиноньки, і Нехай не займає.	
Бо хто мене займе, Біду собі знайде: Руки, ноги переб’ю, Додому не дійде. 
(Сміється). Ну, а ти, якщо не хочеш перебивати, то хоч скажи йому.
Маруся. Та мені якось страшно про матір йому казати, щоб, бува, не подумав чого...
Наталка. Ото вже, по-мойому, не так. Яке там кохання, коли нема щирості! Уже якби я покохала кого, то не крилась би й кришечки: одрізала б, що маю на серці, та й годі! Я й людей отих потайних ненавиджу.
Маруся. Що ж ти мені пораєш?
Наталка. От що! Розкажи все чисто свойому Іванові; хай часу не гаїть, а то погано буде, як другі шлях перейдуть, та й і тобі якось говорити первій...
Маруся. Та де ж Івана знайти?
Чутно здалеку пісню.
Наталка. Чи ба, яка голочка! Як подивлюсь на тебе, то аж сміх бере! Он, чуєш, на майдані співають... однією ногою тут, а другою там... ну, тюпки! (Бере Марусю за руку, окручує її тричі і вибігає за нею, не зачинивши дверей).
Чутно гуртову пісню.
Ой гук, мати, гук, Де козаки йдуть! І веселая та доріженька, Куди вони йдуть. Куди вони йдуть, Там бори гудуть.
Поперед себе й ворогів лихих Облавою пруть.
Пісня починається тихо, ватам дужче, дужче, а далі затихав.
ВИХІД III
Іван (сам, до дверей наближаючись, співає).
Ой зійди, зійди, ясен місяцю, Як млиновеє коло;
Ой вийди, вийди, серце-дівчино, Та промов до мене слово.
Ох, і рада б я та виходити
І з тобою говорити,
Так судять-гудять вражії люди,  Хотять же нас розлучити.	

(Показується в дверях, погукує помалу). Ні, не чує, а може, й в хаті нема? (Ввіходить^ огляда хату). Тепер би без матері й побалакати можна. А то до матері не знаю з якого боку і підійти; а все крутись не вертись, а треба буде... Хіба через батька Тупицю! Що то вона мені заспіва? Певне, задере носа, бо горда з біса: їй би багатиря якого або полковника — то так! На те вона б’є! А я що? От, і ввесь тут! Та що ж? Не на те козак п’є, що є, а на те, що буде! Здобудемо собі: не будеш ти в мене, Марусенько, моє ясне сонечко, бідувати! (Помовчавши трохи). Одначе нема її, а вже вечір, швидко й рушати нам... Що, як не доведеться й побачитись нам?
ВИХІД IV
Іван, Маруся, а далі Наталка.
Маруся (вбіга в хату, зрадівши). Іване, серденько, чи ще ти живенький?
Іван. Добри вечір, моя зіронько! Як бачиш, ще бог милує! (Обніма її).
Маруся (гірко). Ну, добрий же ти! Відцуравсь зовсім мене. Скільки я днів дожидаю тебе, так ні слуху ні вісточки нема; хоч би твій брат Ілько прийшов сказати, де ти й що робиш?
Іван. Винен, винен, моя голубонькц! Я дома не був. Оце недавно приїхав з Васюринської, та й вп’ять прощай!
Маруся. Куди ж ти?
Іван. Підемо з товариством за Кубань, чи не роздобудемо чого?..
Маруся (жалібно). Так і є! Уже ж ти мене, мабуть, і не застанеш!..
Іван (стурбовано). Як се так, Марусю?
Маруся. А так! Моя мати хотять, либонь, заміж мене за когось віддати.
Іван. Яким би то побитом? І за кого?
Маруся. Я й сама не знаю, а так догадуюсь тільки, бо вони частенько ходять до сусідів на раду та й готують усе, що треба на весілля.
Наталка ввіходить і щось там прибира потиху.
Іван. А ти підеш?
Маруся. А ти б як думав?
Іван (дивиться пильно). Думав би... що ти від мене не одкинешся.
Маруся. Не то що од тебе, а то що за нелюба піти мене ніхто не присилує, швидче на себе руки наложу!
Наталка (набік). Добре! Ач, і тихенька заговорила.
Іван. Серце, золото моє! В тебе козацька душа. Та за таку дівчину можна й не знаю що! (Обніма).
Наталка (до себе). Піти ще до корови абощо. (Бере дійницю і виходе).
Маруся (соромливо). Годі, годі! (Дивиться у вічі). Невже тобі не можна зостатись?
Іван. Ні, не можна! Та чого нам боятися! Ми кохаємось щиро та вірно, як перед богом, то хто нас розраїть?
Маруся. А хіба ж ти не знаєш моєї матері? Вже чого вона захоче, то не кажи — ні! Вже як я піду супроти неї, то не віддасть мене зроду-віку за того, кого вибрало моє серце. Уповай добре, що не буде, не буде й по її, по-моєму. А без благословенія материного я заміж не піду.
Іван (стурбовано). Правда, правда... Що ж його робити?
Маруся. Ото ж я й кажу, що як кинеш мене у такій пригоді, то вже навряд чи й побачимось: бо мені одна дорога!..
Іван. Що ти, моє сонце? Бог з тобою! (Замислюється). А? Потривай, Марусю, на часок, я побіжу, покличу мого хрещеного батька, сотника Тупицю, він мене з козаками проводжа за Кубань, то ось тут зараз і дожидається. Се таке діло, що як мене тут не буде, то треба йому все знати: як, що і до чого. Бо він такий чоловік, що поможе, та й мати твоя його послуха. Ти, Марусю, не крийся перед ним ні в чім: він мені той же рідний батько. (Одступа трохи назад кону і гука в двері). Тату, тату!
Тупиця (з-за кону). А що там?
Іван. Ідіть лиш, будьте ласкаві, сюди: до вас мені діло є!
Тупиця (ідучи). То й зараз!
Іван. Ось він зараз прийде, не журись, Марусю: усе гаразд буде!
Маруся. Дай-то господи!
ВИХІД V
Тупиця. Маруся і Іван.
Тупиця. Помагайбі, діти! Будьте здорові з тим, що сьогодні!
Маруся (низенько кланяється). Спасибі, добродію! Тупиця (до Івана). Так оце і твоя дівчина, Іване? Іван. Оце ж, тату, і вона!
Тупиця (любує). Годиться, сину! Хороша, дуже хороша дівка! (Іванові). А мати як?
Іван. Та тут, тату, у її матері щось коїться таке. (До Марусі). Ось розкажи, Марусю!
Маруся (утопивши очі у землю). Та то, добродію, я кажу, що, либонь, мати хотять віддати заміж за когось, бо все ходять, і розпитують, і справляють всяку всячину... А тут ще Іван, як розказав мені, що з козаками йде за Кубань... (Плаче).
Тупиця (перебива). Сього, дочко, не журися! Нехай-таки Іван іде з товариством до тих єретичних черкесів, бо він козак, його така стать... От як ми були колись в Старій Січі, то відтіль було ходили добуватись до татар або до турків;, уже було не попадайся нашому братові! А тут більш нікуди кинутись, тільки до цих шолудивих черкесів; та хоч скотини або копійчини добудуться хлопці. Нехай собі ідуть з богом; а про те, що тебе мати за другого від
дасть заміж, то сього чорт його матиме... Ти знай Івана, а Іван тебе, та й годі.
Маруся. А як мати не дадуть благословенія за Івана?
 Тупиця. То ще побачимо; мати не дядина, свого пальця не вріже, а от чи ти знаєш Іванового брата Ілька?
Маруся. Аякже? Знаю.
 Тупиця. От же ти гляди, він буде до тебе часто навідуватись, так як воно що, то ти йому скажеш, що у вас діятиметься, а він мені; то я вже зараз заправлю всьома чортами, та й буде по-нашому.
Маруся. Дай боже, добродію, щоб так було, як ви кажете! Ми за вас довіку будемо бога молити. (Виходить).
Тупиця (Іванові). Та й ти, сину, не сумуй, мов собака в човні, а як трапиться оце за Кубанню, то воюй добре, щоб вражих черкесів оджахнути.
Іван. Та об цім, тату, і говорить нічого: не так вони нам допекли, щоб їх милувати. Тепера коня або вола і не думай випустити за слободу на пашу, бо так зараз і підхоплють; а скільки вони бідних дітей поперетягали на той бік Кубані в неволю! Так який же чорт після цього їх милуватиме?
Тупиця. Отож і воно, синку! А про Марусю не турбуйся; се вже моє діло. Хіба ж мені первина ворочати по-свойому.
Іван. Та на вас, тату, тільки й надія!
Маруся (ввіходячи, набік). Не видко Наталки, куди б це пішла вона.
Тупиця. Піду лишень я ще до козаків та дещо з ними почурукаю , а ви прощавайтесь любенько та не бійтесь нічого, все гаразд буде. (Виходячи). Не гайся ж, сину, довго, щоб тебе козаки не дожидались; бо надворі вечір, а вам треба до ночі на Кубані бути.
Іван. Зараз, тату, не забарюсь!
ВИХІД VI
Іван і Маруся.
Маруся. Коли б бог дав, щоб так було, як пан сотник обіцяються; от же мені щось не віриться...
Іван. Чому? На кого ж нам і надіятись з тобою, як не на його?.. Ну, прощай же, моя Марусенько, прощай, моя ясочко! Зоставайся здорова та не вбивайся без мене.
Маруся плаче. 
Годі ж, годі тобі плакати, Марусю! Ти козацька дочка, а я козак; мені, крім кохання, треба добувати і слави! Козацьке діло підпирати. (Співа).
Ох, за віщо ти в чорному ходиш Та життя твоє та собаче;
Гей, життя твоє та собаче! Ох, за віщо ти в чорному ходиш І голівоньку в ньому зложиш?
Ох, за волю, мій коню, за волю. Нехай вона ляже кривава, Та нехай козаку буде слава!
Маруся (співає).
Прощай, прощай, мій миленький, Настав час прощання!
Бувай здоров, ховай пам'ять Вірного кохання!
Іди собі на ворога Славу здобувати, А я буду за тобою Гадками літати.
Іван (разом).
	Не забувай, моя зірко, Богу помолися;
Маруся.	Буду щиро я благати Милостивця бога;
Іван.	Та поки вернусь додому, Не дуже журися!
Маруся.	Щоб вернув тебе додому 3 славою живого.
Обоє.	Прощай, прощай.
Іван.	Моя мила.
Маруся.
Мій миленький, Настав час прощання; Будь здорова.
Бувай здоров...
Ховай пам'ять  Вірного кохання. 

ВИХІД VII
Іван, Маруся і Ілько.
Ілько. Ану, брате Іване, іди швидче! Товариство на конях сидить, давно тебе дожидається; та й старий Тупиця гримає на тебе.
Іван. Зараз, брате Ілько, зараз! За мною діло не стане. (Марусі). Прощай же, прощай, мила Марусенько! Прощай! Маруся смутно проводка з Ільком Івана до дверей. Тільки що він вийшов за двері, Маруся, поклонившись йому, вертається до кону тихенько, задумавшись. За лаштунками козацький гомін.
Голос. Гай, гай, козаче! Як ти довго збираєшся!
Іван (за лаштунками). Нічого, нічого, пани молодці, я від вас не одстану!
Маруся вбивається, ламає руки, ходячи по кону.
Ілько. Чого ти, Марусе, журишся? Дивись: козаки сидять на конях, як орли! А коні і землі під собою не чують; а в брата Івана, дивись! Кінь вороний, сам козак молодий, аж дивитись любо. Заспіваю йому хоч пісню на дорогу. (Співає).
Іде козак за Кубань, Приодягся як той пан. З себе бравий, коник жвавий, Хоч куди козак!
Мушкетюга у чохлі, А шабелька при боці, Ратище довгеє, 
Чому не козак? 
Всунув ногу в стремено, Ратюгою вперся в землю, Та й на коня із півдня Він прудко злетів.
А у того ж козака
Жінка гарна, молода:
З хати вийшла — честь обична Йому на провід!
Славне життя козацьке! Як сів на коня, та й уже де схотів, там і став. Ех, коли-то вже я діжду того щастя? От же слухай — ідуть...
За лаштунками чутно, як тупотять коні; козаки співають:
Засвистали козаченьки,
В поход з полуночі;
Заплакала Марусенька  Свої ясні очі!	 
Не плач, не плач, Марусенько, Не плач, не журися, Та й за свого миленького  Богу помолися.	 
Стоїть місяць над горою,
А сонця немає...
Мати сина в доріженьку і Слізно проводжає.	
ВИХІД VIII
Ілько, Маруся і Ївга Цвіркуниха.
Ївга (вбігаючи). Добридень вам! Чи то пак добривечір! Я оце простяглась до вас за багаттям. Матері нема дома?
Маруся (крізь сльози). Немає...
Ївга (придивляючись). Чого се ти, Марусю, смутна така?
Ілько. Та то... вона дверима руку прибила.
Ївга. Розкажи свойому батькові... На таку напав, щоб повірила! Утаїте од мене шило! Якраз! (До Марусі). Знаю, знаю! Чи не про тебе ця пісня? (Співає).
Стогне вітер вільний в полі,
Розхвиляє жито: Козаченька молодого При дорозі вбито! 
Стогне вітер, чорну хмару
Несе з полуночі,
В козаченька орли хижі Випивать очі.
Стогне вітер, реве, виє, Нагинає лози:
Ламле руки дівчинонька, Проливає сльози.
Маруся схиляється на плечі до Ївги і почина більш плакати.
Ілько (набік). От іще! Принесло цю Цвіркуниху! Тільки засмутила іще більш Марусю.
Ївга (до Марусі). Та ти-бо й справді розрюмалася! Та цур йому, годі! Не хапайся з журбою, ще нажуришся! От і я похопилася вийти заміж, та на такого чорта напала, що в'ївся, мов жаба, в печінки мої!
Ілько (набік). А їй таки перепадає, бідній!
Маруся (до Ївги). Ви б, тіточко, горілку перестали пити, а то вам через неї більш і достається.
Ївга. Шкода, моя дитино! Не на ту вже ступила. Та мене тільки горілка ще й розважає в житті. А що достається — то воно вже в мене переболіло... Та й я свого не дарую! Тільки як згадаю свої молодощі, то ще й досі мов гадина коло серця зів’ється! (Замислюється). Та ну його, отого луципера, к чорту! Що се на мене найшло? Розперезалась та тільки суму нагнала. Годі ж, годі. Подивися на мене веселенько!
Маруся. І!? Де вже там мені веселенько дивитись!
Ївга. А якого ж дідька й журитись? Журбою поля не перейдеш. Чи так, Ільку?
Ілько. А справді так! Я й сам оце казав Марусі, розважав її!
Ївга. Добре розважав! А сам ще парубком звешся! Посоловів, неначе кіт у м’ясниці. Та чи ти і на вечорницях такий — то всі поснуть!
Ілько. Ось ходім лишень, то побачите, який я!
Ївга. А зась! (Надіва йому шапку на самого носа). Подивись-бо, Марусю, який з його лицар! Брови — колесом, вуси — війями...  Я б оце на твойому місці: Івана набік, а Ілька в жменю.
 Маруся усміхається. 
Ілько. О, вже Ївга почала своє!.. Ївга (жартуючи, переверта Ілька на всі боки).
Чи він справді не козак, не козак, А чи я не дівка, не дівка! Шапка довга, жупан куций,  А на спині дірка.	і
Ой як піде у танець, у танець, У матні спіткнеться, спіткнеться, Очкур згубить, а дівчина 
Оха та сміється.	 
Ілько.
Ох, і я вже не такий, не такий, Щоб забила ти мені баки, Уже добре знаю й сам,  Де зимують раки.	
Чи до коней, чи до зброї — до всього є в мене охота, охота.
Ану спробуй, поклади-но  Пальця мені в рота.	
Ївга (разом).
Не така ж я, вражий сину, Щоб мене злякати.
Ану лишень чи ти вмієш Хоч потанцювати?
Цок, цок, цок, цок, цок! У вустоньки — цмок, цмок! Брязь, брязь, брязь, брязь, брязь! А куди ж ти? — Зась! зась!
Ілько.
Коли б мені отака Була молодиця, От би вдарив гопака, Хоч серед вулиці!! Цок, цок, цок, цок, цок! У вустоньки — цмок, цмок. Гоп-па, гоп-па-па, Хоть би й зараз до попа.
Танцюють.
Ївга. Ху! цур тобі, як натомилась! Оце чи не здуріла я — якби хто побачив! (Озирається). А надто мій бузовір... було б! Ох, лишенько, що я роблю це?! Прибігла вогню вхопити та й забазікалась. (Іде).
Маруся. Та ще дядька й дома нема!
Ївга. Де там? (Біжить до дверей і стріча Наталку). А чи не бачила мого мацапуру? Не йшов додому?
ВИХІД IX
Маруся, Ївга, Наталка і Ілько.
Наталка (в двері). Ні, не видко! (До Марусі). А боїться?
Ївга (вернувшись). От... за чим прийшла, те й забула. У нас тут на селі оказія!
Маруся. Яка?
Ілько. Може, черкеси?
Ївга. Та ні! До нас тут прибилась Кулина Кучугурівна, якщо знаєте? Я її отут здибала та й запросила до себе. Така нещасна - звів її отой Кабиця! (Шепче на вухо). Вона, сердешна, покохала його та й... прийшла оце за ним аж сюди... а того ще й не зна, бідна, що Кабиця на комусь сватається тут, а про неї і гадки викинув!
Ілько. Ну, вже це не по-козацьки!
Маруся. От горенько!
Наталка. Як же вона полюбила такого старого?
Ївга. Ет, диво! Кохання не запобіжиш зрання. Полюбиться іншим часом така сатана, як от і мій, наприклад! А вона сирота, змалку без батька й матері; чи довго таку й з пуття збити?
Наталка. Що ж вона тому іродові?
Ївга. А що йому зробиш?
Наталка. Ну, вже я знала б що!..
Маруся. Ви б її, тіточко, до нас закликали: може, яку раду мати дали б?..
Ілько. Або до Тупиці справили б, той не дасть загинути, — настановить на розум.
Чутно, хтось надходить.
Ївга. То й добре! Ох, моя матінко, хтось іде. Я ж побіжу оце та й Кулину пошлю. (Виходить мерщі).
Наталка. Та й у тебе, Ільку, певно, є дома робота? Ілько (озирнувшись). Ну, прощайте! (Виходить).
Маруся. Отже, чи не п’яний хто? Піду краще до кімнати. Засунь мерщі двері. (Швидко іде до кімнати). Наталка іде до дверей, Кабиця їй назустріч одчиня ногою двері так, що Наталка ними закрита.
ВИХІД X
Кабиця, за ним Очкурня і Наталка (за дверима).
Кабиця (співа ще за коном).
 — Ой здорова, дівчинонько, чия ти?
А чи вийдеш на вулицю гуляти?
 — Не питайся, козаченько, чия я, Як ти вийдеш, то зостанусь дома я.
 — Добривечір, дівчино, чи ти спиш? Ке лиш мені паляницю або книш.
 — Паляницю, козаченьку, я б дала, Та ще тобі м’якенької не спекла.
Еге! що за вража мати? Нема в хаті нікого! Невже вони полягали так рано? Так ні — двері замкнено. От тобі і книш. От тобі і змовини! (До Очкурні). А що, Гнате? Чи не торохнути лишень мені лобом у двері так, щоб вони на дванадцятеро розтрощилися? Дивись пак! Сплять собі та й гадки не мають, а я й досі не вмовився з дівкою...
Очкурня (коло дверей). Та цур їм, нехай сплять. Ще й завтра вспієш побалакати, а то щоб стара Драбиниха не скомизилася спросоння, то й праця твоя пропаде ні за понюх табаки!..
Наталка (набік). Так ось за кого лагодить хазяйка Марусю?! Ну, ну!
Кабиця. А що ти думаєш? І се правда! Та потривай, ще я послухаю, може, вони й не сплять, а базікають об чім. (Підходе до дверей і наставля вухо). Еге, сопуть! О, Драбиниха щось крізь сон забелькотала. Гм! Дій його честі! Ну, нічого робить... нехай сплять. Ну, та й тяжко Маруся хропе...
Наталка (набік). А, щоб у твоїй п’яній голові так хропло!
Очкурня. Ось ходімо краще додому, бог з ними! Кабиця. Потривай ще!
Очкурня. Нема чого. (Іде геть). 
Кабиця (не бачачи, що Очкурня пішов). А як, слухай, мене Маруся любить!..
Наталка (набік). Як собака цибулю!
Кабиця. Отоді, знаєш, ще на тім тижні, як ми з тобою од шинкарки Горпини музик вели, а я попереду танцював, співаючи:
По дорозі жук, жук, По дорозі чорний... Подивися, дівчино, Який я моторний!..
А вона як побачила такого лицаря, та тільки: ких-ких-ких! А я зараз на вуса і закрутив та й кажу собі мовчки: «Оце ж вона, мабуть, в мене вляпалась, небога...»
Наталка. От же вижену к бісу!
Кабиця. А у самого, голубчику, неначе комашня поза шкурою полізла. Як глянув на Марусю, то після того мов шалений ходю; закурив так, що й запорожцям впору б: не йде з думки, та й годі! Так що ж! Стара зовсім рішила дочку за мене, а молода...
Наталка (перебива його). Піднесе печеного рака!
Кабиця (вирячивши очі). Печеного рака?!! Як?!! Хто се каже?
Наталка (сміло). Я кажу! Не навік же дурна вона, щоб піти за старого.
Кабиця. Гм! Наталка!? (Залицяючись). Який же я старий? Отакої! Я ще, Наталю, й за молодого справлюсь: хто мене переп'є або в жартах подужа? Ти ще не знаєш мене!
Наталка. І знати не треба! А про Марусю викиньте й гадки.
Кабиця. Так і послухали зараз! Метка ти та й мордата нівроку!.. (Підходить).
Наталка. Слухайте, ідіть собі краще додому, поки одвірки не показала.
Кабиця (свистить). Чи ба?
Наталка. А так: хазяйки нема дома, то нічого тут сидіти!..
Кабиця. А! То Драбинихи нема? Так це ти сама господарюєш? (Набік). А хороша й ця, біс її батькові. (До неї). Гарна дівка, мовляв, та сердита... так це ти, щоб тебе гуска вбрикнула, мене будеш виганяти? Ну, берись же за мене обома руками та й пхай. (Хоче її обняти).
Наталка. Геть! Бо так і шпортону рогачем.
Кабиця. Оце так! Геть, годі! Цур тобі! Яка сердита! Наталка. З п'яних очей до всякої пнеться! А Кулину забув? Мабуть, і сорому не маєте? Та ще до Марусі!
Кабиця. Кулину? Де вона взялася! Нехай вона тобі присниться. Чого ти прив'язалась до мене, причепендо? Кулину... І відкіля ти вигадала? Та я Кулину... і що тобі прийшлося? Оце напасть, чиста напасть! На тобі!.. І який чорт нагадав ту Кулину? Ти ще не скажи Марусі... Слухай, я грошей дам!..
Наталка. Подавіться вашими грошима! Якщо не вийдете з хати, то людей покличу мерщі... (Виходить).
Кабиця. От відьма! І не достатися ніяк! Та хай тобі стонадцять куп! (Плює). Піти краще до шинкарки. Гнате!! Га?.. Де ти!.. Кулину вигадала! А щоб ви з Кулиною!
Кулина входить тихо в двері.
Та то вона з серця, де б тут Кулина взялася? Воронь боже! (Повертається). Я вже був Кулину і з гадок викинув, а тут...
ВИХІД XI
Кабиця і Кулина.
Кулина (кидаючись). Харку!
Кабиця (аж затрусивсь). Геть, маро! (Бормоче). Пом'яни господи царя Давида і всю кротість його!.. Да воскреснет бог і расточаться, як дим... (Все одступа до дверей).
Кулина. Та це я - Кулина, хіба не пізнав мене?
Кабиця. Що се таке? Аж хата колом іде!.. Згинь, сатано! (Поривається тікати).
Кулина (до його в двері). Харку! Та вернись же, це ж твоя кохана! Не кидай мене, не тікай від мене.
Харко тіка.
Ох, пропала ж я! Одцурався, пішов... Якщо й ти одрі-каєшся мене, то що ж тут чужі люде? От тепер я вже навіки сирота!.. Що ж мені робити? Де свою голову притулити? Ох, як же мене тут... (хапається за груди) пече, як давить, мов каменюка на серці! Матінко, батенько мій ріднесенький! Чи ви чуєте, чи ви бачите, до чого попустила себе ваша дитина?.. (Співа мав колюшках).
1)	Прости ж мене, моя йене, Що я наробила — 
Твою чесную могилу Соромом покрила.
2)	Прости ж мене, мій батечку, Простіть, добрі люде: Терплю муку, несу горе,
Та вже, мабуть, буде!
3)	Літа мої проминули, Як дощова хмара;
А тепер вже наді мною, Мабуть, божа кара!
4)	Тяжко, важко сиротині, Серце наболіло; Розступися, сира земле, Прийми моє тіло.
Завіса
КАРТИНА 2
Хата Явдохи. Ранок.
ВИХІД 1
Наталка (сама, прибира в хаті). Ну, чортів Кабиця у мене й з голови не йде! Учора так розсердив мене, що трохи-трохи рогачем не вдарила... Де ж пак! Так з своєю п'яною пикою і лізе. Коли б ще не досталося од хазяйки! Та чорт його бери! Нещасна Марусенька! Цілісіньку ніч не спала, — аж тремтить, бідна, як почула, що їй мати такого зятя єднає. Я не знаю, як би вона без мене і одкрутилася? Плохенька дуже, боїться й на слово одважитись... против матері піти: швидче, каже, собі заподію що. Якби мене матір за нелюба силувала, то я б не знаю... І що вона собі дума? На ті гроші ласиться? Так і в самих же, хвалити бога, не злидні, щоб так уже квапитись! Ні, ото гордощі її посіли: дума, що незабаром дочка її полковницею буде, — так запишається уже в тім щасті! Куди там, хіба сама забула про свої любощі, чи їх, може, й не зазнала? (Кида роботу і підходе ближче). Та ні — таки вона мати: своєї дочки на поталу не дасть! То вже
нашому братові — сироті безталанній — ні на кого надіятись, — тільки на себе; бийся цілий вік, роби на других, а своєї щербатої долі не знайдеш... А як би того щастя та воленьки хотілось скоштувати! (Співа).
Ой одна я, одна, Як билинонька в полі, Та не дав мені бог Ані щастя, ні долі. Тільки дав мені бог Красу: чорні очі, — Та й ті виплакала В самотині дівочій. Ані братика я, Ні сестрички не знала: Між чужими зросла, Та вже й в’янути стала. Де ж дружина моя, Де ви, добрії люде? їх нема — я сама, А дружини не буде!
ВИХІД II
Наталка і Маруся.
Маруся (входячи). А матері ще нема? Наталка. Нема: забарились чогось... А що Кулина? Маруся. Та не знаю, де вона ділася? Питалась у Цвіркунки: каже — не бачила. (Тулиться з сльозами). Наталочко, серце моє, що мені робити?
Наталка. Не бійся. (Обніма її). Все чисто матері розкажи, та й годі. Хіба вона ворог? А Тупиця знає?
Маруся. Я казала Ількові... та ось він і сам...
ВИХІД III
Наталка, Маруся і Ілько.
Ілько. Не застав дома: кудись пішли... А бісів Кабиця таке в шинку виробля!
Наталка. Дивися ж пильнуй за ним, та не прогай і пана сотника.
Ілько. Ет, не турбуйтесь, не пропустю, протремо Кабиці очі!.. (Озирнувшись). Ось і паніматка!
Ті ж і Явдоха Драбиниха.
Явдоха (входить, зав’язана платком по-дорожньому). Наталко! Розпряжи лишень коня, та не напувай гарячим, а виводи; візьмеш у коморці й оброку, та гляди запирай мені!
Наталка виходить.
Явдоха. (Скинула платок і озира Марусю і Ілька). Чого се ти, доню, ні світ ні зоря уже з парубком стоїш? (До Ілька). А ти, божевільний, чого сюди вбрався?
Ілько. Та так, паніматусю, я забіг довідатись, чи ви повернулись з міста.
Явдоха. Гляди лишень: я давно чула про тебе, що де досвітки, де вечорниці, де дівчата на вулиці зберуться, то ти там і вродишся; іди собі, звідки прийшов, та не ходи до нас більше.
Ілько. Та й піду, коли ви на мене сердитесь. (Гається).
Явдоха. Іди-таки, йди! (Розсердившись). Ось тобі й двері, негідний сину! (За плечі та в двері). Отуди к бісу! Як то тепер на світі стало! У нас, в старовину, то ще такі парубки й не думають про дівок, а дівці такій і в голову не приходило з парубком водитись; не так, як тепер!
Маруся. Що се ви, мамо? Бог з вами! Що се ви на мене кажете? Хіба ж я в вас яка?
Явдоха. Та до якого часу ще дитина така, як і треба, а все-таки не годиться з парубками водитись; от уже і люде трапляються, от уже й заміж пора.
Маруся. Які там люде?
Явдоха. Харко Кабиця!
Маруся (сама собі). Ох, що то буде? (До матері). Який, мамо, Кабиця?
Явдоха. Незаймаївський. Як би ти сказала?
Маруся. Я б сказала прямо, що не піду за його!
Явдоха. Чому? (Сама собі). Так і є, що клятий Ілько обчеркнув її курячим зубом.
Маруся. Він, мамо, старий та сердитий, а ще, як жениться, то буде ревнивий. Та він мені зовсім не вподобався.
Явдоха. От бач, що ти дурна єси. Ти його не знаєш, та й варнякаєш, що тобі на язик навернеться. Він хоч і немолодий, а саме в порі, та й розумний, і багатий дуже,
він ще з-під Шмаїлова приніс багацько грошей, та все червінці.
Маруся. Коли він багатий, то нехай собі шука убогої дівки, бо багата по добрій волі не піде за його. А сього ще ви не знаєте, що приїхала Кулина Кучугурівна? Вона того Кабицю, що ви кажете, ще перед розмиром полюбила, і він обіцяв з нею оженитися: божився, клявся та й покинув. Тепер вона, бідна, аж сюди за ним прийшла. Так що ж? Клятий Кабиця і дивиться на неї, бідну, не хоче.
Явдоха. Що ти мелеш? Се все брехня та наговори. Я вже Кабиці і слово дала, уже й могорич запила.
Маруся (сплеснувши руками, до себе). Господи, захисти мене! (До матері, плачучи). Що се ви, мамо, зробили? Чом ви мене не спиталися? Адже мені з ним жити? Не оддавайте, матусенько, за Кабицю, не в’яжіть мені світу! Адже він гидкий мені, обридлий: моє серце ніколи до його не привернеться...
Явдоха (суворо). Ти дурна єси; мати краще зна, за ким ти будеш щасливою.
Маруся (припадаючи). Мамочко ж моя, голубонько! Не віддавайте мене за Кабицю! Я вам по правді скажу, що я... (Потупила очі).
Явдоха. Ну що там, кажи...
Маруся. Що, матінко моя рідненька... я слово подала Іванові Прудкому.
Явдоха. То дурість, дочдо! Не зважай! Бач, куди потетюрилась! Та Іван нехай вибача! Він козак хоч і бравий, та голійший од миші. І не думай!
Маруся (схлипуючи). Та як не за нього, то й ні за кого: хоч ріжте мене!..
Яв дох а. Що се ти? Супроти матері? Та я й прокляну! (Тихше). І не кажи мені! Я дала слово Кабиці при свідках, — задля тебе його не зламаю. (Згодом). Гай, гай! Ще молодий, доню, твій розум... Слухай лиш сюди... Кабиця вже дослужився, незабаром полковником буде; тоді житиме дома, хазяйство держатиме і худобу доглядатиме. А з молодого що? Усе гонитимуть: то за Кубань, то на кордони або де в далекий похід. Та от недалеко сказати, як твій батько? Адже пішов з кошовим Чепігою в Польщу та там і голову положив. А тут чутка, що військовий суддя Головатий піде в Персію; от і цілуйся з своїм молодим, який у тебе на прикметі! Тепер тільки з старим і пожити. Годі ж, годі не знать об чім сумувати: опісля й сама будеш рада такому чоловікові. Викинь лиш дур з голови та йди
приберися, бо незабаром і старости прийдуть: треба дещо й зготовити, щоб було чим прийняти; ох, я так ноги натомила та натрясла спину, що насилу й ходжу. Піду лиш хоч трошки полежу. Дивись же, не гайся! (Виходить).
Маруся (одна). Мамо, мамо! Гріх тобі так зобижати свою дочку! Як мені на світі Кабицю любити, коли мої очі з його очима не зглянуться? І серце до його серця не обернеться? Що мені тепер у світі божому робити? Де мені дітись?
В хижі чутно голос Кабиці.
Ох, мені лихо! Се, либонь, уже йде до нас Кабиця! (Тіка в кімнату).
ВИХІД V
Кабиця (входе співаючи).
Казав мені батько, Щоб я оженився, Не ходив на вечорниці Та не волочився.
А я козак жвавий, Та й не волочуся, Як до шинку доберуся, Горілки нап'юся.
Ех, лихо його матері, — се тільки й не гаразд, що я, либонь, постарів трохи. А колись і з мене козак був меткий та завзятий — на досвітках та на вечорницях. Як було забачу яку браву дівчину, то й моя! А тепер уже не те... (Позіхає). Ех! Оце я не виспавсь! Та де ж у гаспида і виспатись, коли усе запивав оту зустріч з марою, — бодай і не згадувати! (Плюс). Налякала як, аж мороз поза шкурою й досі! То мертвяк якийсь був, не що... Ну, де ж тут взялась би Кулина?! Це так Наталка навідьмувала, не як! От же далека річ... а щось з ума не йде, мов коло серця лоскоче. Була й Кулина гарна: та й кохала « щиро як! Що його згадувати; на край світа десь... А тут і Маруся, — чорт її бачив такої! Чорнобрива, червона, свіжа та повна. Коли б лишень вона тільки пішла за мене. Та поздоров боже Марусиній матері, вона мені подала слово. Тільки як би ота гаспидська Наталка ще тут не зашкодила. Та що вони
оце й досі сплять? Се по-панськи долежують. Вчора приходив — спали, і сьогодні — теж. Хіба розбудити їх піснею.
Максим козак Залізняк, Козак з Запорожжя. Як виїхав на Вкраїну, Як повная рожа!
Зібрав війська сорок тисяч
В місті Жаботині, Обступили город Умань Об одній годині.
(В кінці пісні потягається).
ВИХІД VI
Кабиця і Наталка.
Наталка (входить і йде в кімнату, до себе). Уже тут! Потривай, ідоле, прийде час і на тебе! (Виходить).
Кабиця (потягається). От же, мат-тері його хрін, спати хочеться. (Позіха).
Явдоха (за дверима кімнати). А чи є в нас, Наталко, що поснідати?
Наталка. Та є там, у запічку.
ВИХІД VII
Кабиця, Явдоха, Наталка і Маруся.
Явдоха (в дверях). Ану, Марусю, ходім лишень у велику хату, либонь жених твій прийшов.
Наталка (виходить з Марусею і тихо до неї). Не бійся, Цвіркунка уже у Тупиці. (Показує руками).
Кабиця. Добридень вам, паніматко, і тобі, Марусю! От же й добре, що ви їдні вдома, та й дівка тут: ніхто не мішатиме. А скажи, Марусю, при матері, чи ти підеш за мене, чи, може, в тебе кращий є?
Явдоха. І де ж то нема, ще й либонь! Одуріла дівка зовсім, тільки й мови, що не піду за старого, та й годі!
Кабиця. Який я старий? От так ушквар... Еге! Сором же тобі, Марусю, що мати на тебе жалується, а так би не годилось. (Матері). Та то, може, вона соромиться вас? Гетьте-но звідціль, я з нею сам побалакаю.
Явдоха. Та й сількісь!* Я й піду. (Обернувшись). Іди, Наталко, поведи тепер до річки коня... Я піду, а тільки кажу тобі, дочко: викинь дурість з голови! (Виходить).
Кабиця (залицяючись). Ге, ге! Чуєш, Марусю! Полюби мене, будь ласка! Полюби мене, моя ясочко, моя качечко, моя перепілочко. (Чепуриться). Я, бачиться, козак не послідній! Одежа на мені, як бач; грошей — матері його гиря! — повна кишеня! (Мацає, показує).
Маруся. Не треба мені, дядьку, ваших грошей: у нас, слава богу, й свої є.
Кабиця (з серцем). Який я тобі дядько? Я ще молодець, а не дядько! Що то за дядько? (Весело). Ти скажи «друже» та подай мені свою руку, щоб нам побратися та жити щасливо.
Маруся. Як мені подивитись на вас, що ви такі старі, то не гріх би й батьком назвати, не то що дядьком; а сього, щоб нам побратися, то й зроду-віку не буде!
Кабиця. Як то не буде? А як я підведу людей, та як присудять тобі за мене заміж іти, то як ти скажеш?
Маруся. Хто мені має присудити заміж іти за старого, як я сама не схочу? Ви вже підвели бідну Кулину Кучугурівну, що тепер ніхто не хоче сватати; так вона аж сюди прийшла з Самари.
Кабиця. Прийшла? (Набік). Що це знов про неї? Чи справді, чи дурять? (Вголос). Та нехай вона свойому родові присниться! Цур їй! Я з тобою, моя галочко, моя курочко... ке лишень хоч поженихаюся! (Хоче обняти).
Маруся (одпиха). Геть-бо, дядьку! Гетьте! Як вам не сором? Що це ви задумали? Та геть, к чорту! (Вибіга).
Кабиця (звонпивши) . Еге! Се біс, а не дівка! Бач, яка брикуха! Нехай тобі хрін, коли така бриклива! Отак, а не чортзна-як! Та й не гаспидська дівка! Так і шморгнула! Еге! От тобі й допитався!
Явдоха (входить). А що, Харку, як діло? Чи допитався?
Кабиця. Якраз допитався: і на мову не дається!
Явдоха. Так я приймуся за неї не так. От посидь тут, Харку, а я збігаю до сусіда Цвіркуна, то, може, вдвох з Цвіркункою чи не вкоськаємо Марусі та й сюди прийдемо.
Кабиця. То й добре!
Явдоха. Я не буду баритися; як зладимо, то щоб зараз і на рушник стати. Прощай же до якого часу.
Кабиця сам.
Кабиця. Ай, Драбиниха! От моторна жінка! За се вже куплю їй червоні чоботи... Та й жінка ж! Е, я й забув, що в мене в кишені пляшка з горілкою, та й не почастував Драбиниху. Гай, гай! А, дій же його кату! Що це вони всі Кулиною мене лякають? Це все каторжна Наталка! Аж голову заморочили: хто його розбере, що й думати... Ну, що ж тепер? Сяду лишень отуди по-козацьки та заспіваю, бо щось так сумно на серці. (Сіда долі по-козацьки; витяга пляшку з кишені. Одіткнув). Отакечки, без затички! (Виймає чарку). Оце ж і чарка! (Наливає, випиває і співа).
Гей, запив козак, запив, ой та запив, загулявся,
Ой його кінь вороний та на стані застоявся.
Ой та коню ж, мій коню, та ти, коню вороненький. Та ти, коню вороненький, товаришу мій вірненький. Ой порадь мене, коню, де ми будем ніч ночувати!
Де ми будем ніч ночувати, хто ж нам буде постіль слати!
(Кінчивши пісню, одкашлявся). О! Треба ще промочити горло! (П’є). Аж по череву пішло... (Прислухається). Либонь, хтось іде? Чарку швидче ще на потуху! (Наливає, мерщі п’є). Отак, повеселішало! (Встає до дверей).
ВИХІД IX
Цвіркун, Ївга, Маруся, Явдоха, потім у вікно загляда Ілько.
Ївга (іде попереду і співає, проспівавши, танцює вдвох з Кабицею після кожного куплета).
Додому йду — товченики, І з дому йду — товченики, Та вже ж мені пресучії  Товченики наскучили.   Ой чи вийду на танець, Від старого буханець: В потилицю або в спину, 
Що й ногами вже не двину!  
Ой тут мені погуляти, Усім лихом заправляти, Драбиниху звеселити, 
А Кабицю оженити.  
Цвіркун сердиться і крутить головою, щоб перестала співати.
Оце я, вибачайте, трохи веселенька: Тупиця почастував. (До Цвіркуна). Чого ти головою крутиш, мов той цап у дроковицю? Ти ж мене й горілки навчив пити! (До людей). Як ми побрались з оцим гаспидським дідом та й пішли до людей в гості, а се було об великодних святках: я тоді була молода, та хороша, та дурна — горілки не вміла пити. А там у нас, у Старому Санжарові, така була привітлива молодиця Мотря Червониха, та й частує мене горілкою: так просить поштиво, що боже мій! Я — глянь на свого старого, а він на мене, та й закрутив головою. Я ж думала, що він сердиться, що я не п’ю, та зараз — черк! Сиджу та й пишаюся. А тут незабаром по другій просять, то я все, що гляну на свого чоловіка, то він ще й дужче головою крутить, а я й думаю: от же й лихо, коли б лишень навсправжки не розсердивсь того, що як випила першу чарку та й скривилася! Я й сю хильнула, втерлась та й сиджу!
Кабиця. Ай, Цвіркуниха! Козир-молодиця! Жаль, що мене не було з вами!
Явдоха. Чи ти по повній і пила?
Ївга. Аякже?! У нас, крий боже, як пригубиш до чарки, кажуть: після тебе й татарин не питиме! От я вже й байдуже на свого чоловіка поглядати, а він отак і сидів меж козаками (показує набік). А далі по третій та й по четвертій витягли. Прийшли козаки та й чабан з козою, що грають. Як уцюкнуть, братики, шекені : як піду я в скоки та в боки, — аж намисто на мені грає, а підківки тілько: цок, цок, цок! Куди вам ваш гусарин з острогами? Далеко й ходить! А далі: гульк! — аж нема чоловіка в хаті, пішов, кажуть, додому. Батькові ж його біс що мене покинув!
Цвіркун поривається її бити, його задержують. Ївга до його.
Тю, навіжений! Чи ти сказивсь? Адже се я розказую. Сядь та сиди отам! От, погуляли там до третіх півнів, я й пішла додому, не дійшла, та перед серединною хатою
й звалилася, та й не тямлю, коли і як дома опинилася. А що ж би ви думали, братики, на похмілля? Як почав мене оцей громак (показує на Цвіркуна) похмеляти, так я три неділі після його рук вилежала, та й оцю пісню, лежачи, склала. А за що бив?
Цвіркун. А нащо горілку пила?
Ївга. А нащо крутив головою?
Цвіркун. Щоб і в рот не брала!
Ївга. Брешеш, щоб пила!
Цвіркун хоче її бити, його удержують.
Кабиця. Та годі вам! Чи ви з чаду, чи що?
Цвіркун (випручуючись). Та вона вже таки моїх рук не втече!
Кабиця. Та годі вам!
Ївга. Зглянься на бога, прицуцуватий! Дивіться, люде добрі: сам вивчив жінку горілку пити та й б’ється!
Цвіркун (плює). Собако! (Хоче вийти, та його здержують).
Кабиця. Та посидь-бо, Борисе! Чого ти дрочишся, навісний? Хіба ж ми вас та покликали, щоб вам сваритися? Сідай лишень! Годі комизитись!
Цвіркун. Та й то сиджу, так нехай же Ївга нічого не розказує та сяде поштиво...
Ївга. Та от же сяду!
Явдоха. Сідайте, сідайте! (Побачила пляшку й чарку). Ось і горілка, та так долі й стоїть.
Кабиця. Та то я приніс, та забув вас почастувати... Явдоха. Спасибі! Та в нас і своя є! Тра хоч стіл заслати, та тоді й почастувати. Як таки горілці так долі стояти? (Виходить, приносить сирно, становить долі та й каже Марусі). Чуєш ти, придзигльована! Годі тобі отам слинити! Подавай-но краще!
Маруся подає.
Подай лишень отам з запічка балабани  гарячі, тетерю та під’їмо трохи!
Кабиця. Еге! Під’їмо, під’їмо, — бо я цілісіньку ніч нічого не їв та виголодався, як собака в пашенній ямі! 
Яв доха (сідаючи). Так за вчорашній день натрусилася та натомцлася, що й крий боже! Аж кісточки болять.
Ївга. Чи не був ї в вас, ненько, покійний Драбина такий, як у мене Цвіркун!
Цвіркун. Та цить! (Круте головою).
Явдоха. Е, ні, пером землд: легко йому, покійному, лежати! Такий був чоловік, що хоч би і моїй тонкослізці Кабиця такий удався.
Кабиця. Себто я? Е! Я, паніматко, жалуватиму твою дочку...
Ївга. Бреше, не к вам річ! Чоловіки все так кажуть, як женяться, а навпослі — як от мій...
Цвіркун. Та цить, кажу, а то вражий син, коли оцими ваганками голови не" розіб’ю.
Кабиця. Та далебі, що жалуватиму, от щоб я оцього балабана не проковтнув. (Бере балабан).
Явдоха. Та жалуйте ж горілки! Ну, лишень, Ївго, попоштуй нас!
Ївга. Та й сількісь! (Бере пляшку з горілкою).
Явдоха. Ая трохи одпочину. Сідайте, люде добрі!
Ілько (зазира в вікно, потиху). Еге! Тут, либонь, сватання!
Цвіркунка налива і підносе Явдосі.
Ївга. Пожалуйте!
Явдоха (не приймає чарки). Звольтесь!
Ївга. Дай же боже дам, сестро, дочку віддати, зятя придбати, унуків діждати! (Випива й налива Явдосі).
Ілько (тихо). І, вже од Кабиці навряд хто діжде унуків!
Ївга (до Явдохи). Пожалуйте!
Явдоха (взявши чарку й вставши). Спасибі вам, чесні люди, що ви не цураєтесь моєї хати! (П'є).
Ївга (до Кабиці). Пожалуйте!
Кабиця. Звольтесь!
Ївга. Дай тобі боже жінку хорошу, та в світі жити, діток прижити. (Випиває, потім налива і підносить).
Кабиця (прийняв чарку). Спасибі, Ївго, моя перепілочко! Добре діло є не поміха — буде утіха!
Ілько. А зась, бісів діду!
Ївга (наливає чарку і підносить до Цвіркуна). Чи не розвеселю мого старого хоч чаркою! (Співає).
Поздоров боже мого старого
І мене коло його,
Що він мене не б’є, не лав: Він мене в гості пускає!
Усі сміються.
Цвіркун (усміхнувся нехотя). Враже насіння!
Явдоха. Контентуйтеся*, люде добрі, просю покорно!
їдять.
Кабиця. Пухкі балабани та й тетеря гожа. Чого то з цього хліба не зробиш? Усячину: діда, рябка, братки, каленика!
Ілько (тихо). А щоб ти удавивсь, огородня сатано!
Явдоха. Оце ж, Харку, після хліба-солі та й за діло пора взяться!
Кабиця. Та еге ж! Я вже давно наслухаю, до чого воно йдеться!
Ілько (потиху). До того, що ти облизня спіймаєш!
Маруся (сама до себе). Боже ж мій! Невже-таки мати хотять мене прямо втопити. Ні, цього не буде! Живою принаймні в руки не дамся. (До катері). Що це ви, мамо, зі мною робите? За що мені хочете світ зав’язати? Адже я казала раз, що не піду за Кабицю! Швидче на себе руки здійму!
Ілько (тихо). Сердешна Маруся!
Яв дох а (сплеснувши руками). Що се ти, чи я не твоя мати? Чи ти збожеволіла?
Кабиця (встаючи). Отакої?!
Ївга (одводить Марусю мерщі наперед кону і тихо їй). Та цить поки! Роби, що я кажу: усе гаразд буде!
Маруся (тихо). А ви ж, тітко, не обманете?
Ївга (тихо). їй-богу, ні! (Голосно). Та ну-бо, Марусю, годі румсати, чого ти боїшся? Воно тільки спершу ніби трохи страшно, а далі й байдуже!
Кабиця щось дуже розмахує руками до Явдохи.
Ївга. Не турбуйтесь, ненько! І де ж ви бачили, щоб дівчина не брикалася? Ми її зараз укоськаємо і приберемо. (Штовха Марусю ліктем).
Кабиця. Оце так! Оце Цвіркунка, козир-молодиця! Спасибі тобі велике... Розпережусь на дукача!
 Контентуватися — їсти, угощатися.
Ілько. А щоб тебе розперезало!
Явдоха. Спасибі тобі, сестро, і тобі, Марусю, якщо схаменешся! (Кабиці). Знаєте що? Ідіть, Харку, оце до попа та єднайте його борше, бо, може, ще й з дому вийде, а ми їй тут косу розплетемо. Які тут прибори? Та й до церкви, та й на рушник!
Ілько (тихо). Отака ловись!
Кабиця. Еге, та й так-таки! Оце рі<ї до діла, а то було... Так я оце до панотця піду, а у вас щоб було усе готове. (Марусі). Чого-бо ти справді, Марусю, румсаєш?
Явдоха. Дурна, та того, от як стане на рушник, то де ті й сльози дінуться!
Ївга. Де ж ви, ненько, бачили, щоб дівчата, як ідуть заміж, та щоб не плакали?
Ілько (тихо). А найпаче за такого мацапуру, як Кабиця?
Кабиця. Та й правда! Ну, прощавайте ж до якого часу! (Виходе).
Ілько (тихо). Іди до біса на обід з залізною ложкою! Туди тобі Тупиця й дорогу покаже. Побіжу лишень і я! (Щезає).
Кабиця (вертаючись з-за дверей). Гляди ж, Марусе, щоб моя праця не пропала. Глядіть, паніматко, щоб часом Маруся не згедзкалась!
Явдоха. І Та ідіть безпешне, робіть своє діло, Ївга. І а ми своє зробимо!
Кабиця. Тож-то! Ну, прощавайте!
Усі. Прощавайте!
Явдоха (до Івги). Приберіте ж, сестро, Марусю, та треба і в хаті порядок дати.
Ївга (чоловіку). Ти б вийшов проходився, Борисе, поки ми тут своє жіноче діло справимо.
Цвіркун крутить головою і виходить.
ВИХІД X
Явдоха, Ївга і Маруся.
 Явдоха (до дочки жалібно). Схаменися, моя дитино. Хіба я тобі ворог, хіба я тобі лиха бажаю? Після ще спасибі матері скажеш, що не попустила до дурості!
Маруся (плаче). Мамо! невже вам...
Ївга (сіпа її за рукав і моргає, а далі жартівливо затуляє їй рота рукою). Та ну-бо, не єрепенься, Марусю,
ти свого щастя не знаєш. От сиди лишень, я тобі косу розплету! А ви, сестро, квітки, стьожки виносьте, намисто, прибори...
Явдоха. Та й зараз! (Цілує в голову дочку, виходите, вертається з приборами, і починають убирати Марусю). Ївга (співає).
	Та пливи, пливи, селезню, Тихо по воді, Та прибудь, прибудь, мій батеїіько, Тепера к мені! Ой рад би я прибувати, Дитино, к тобі, Та насипали сирої землі На груди мені! Завіса
КАРТИНА З
Хата та ж, але гарно прибрана, дівчата-дружки сидять коло Марусі, коло неї Наталка, співають.
ВИХІД 1
Дівчата, Маруся і Наталка.
Дівчата.
Ой матінко-голубонько, Розкоше моя!
Просю тебе, не дай мене, Я в тебе одна!
Бо чужая сторононька Без вітру шумить, Чужий батько, чужа мати Не б’є, та болить!
Ой не будуть вони бити, Дитино моя,
Вони тільки картатимуть Словами щодня!
Маруся встає і заливається сльозами.
Наталка (іде за нею). Марусю, чого ти? X6a справді кого боїшся? Господь з тобою}
Маруся. Ох, як мені гірко, Наталю! Що мати ж то рідная, а своєї дитини не жалує! Чужі люде добрійші.
Наталка. Та вона дума, як лучче, звісно, що на її розум. Та не журись: усе буде гаразд!
Маруся. Я за ту Ївгу не певна; хто її розбере! Вона на словах ніби й добра, а там з матір’ю все щось шепочуться: знаєш, за чарку горілки...,
Наталка. Не бійсь!. А Тупиця? Ілько од хати й не одходить. Що ж, Дівчата, ви б заспівали веселішої якої?
Дівчата (одна до другої). Ну, якої ж?
т- Починай ти! — Ні — ти!
ВИХІД II
Ті ж, Цвіркун ка з Явдохою.
Цвіркунка. Бач, яка тепер ти хороша, Марусю, що аж подивитись любо! Так, як маків цвіт! Нехай уже тобі бог помага на добре діло...
Явдоха. Як то я на тебе, моя дитино, буду радуватись. Будь же веселенька! (Дівчатам). Спасибі і вам, дівчата, що прийшли до Марусі! Заспівайте ж їй!
Дівчата кланяються і штовхають одна другу.
ВИХІД III
Ті ж і Кулина, а за нею Тупи ця.
Кулина (падає на плечі Явдосі і тяжко тужить).
Ой матінко-голубонько! Рятуй мене, лебідочко! Оборони од напасті, Не дай мені враз пропасти, Харко мене любив, кохав, Своє слово навік зламав. Ой матінко-голубонько! Рятуй мене, лебідочко! Оборони од напасті, Не дай мені враз пропасти.
 2 рази
Літа мої дорогії, Літа мої золотії. Ізвів марно він дівчину, Довів, ненько, до загину. Твою дочку хоче брати, Мене, бідну, зацурати! Ой матінко-голубонько! Рятуй мене, лебідочко! Оборони од напасті, Не дай мені враз пропасти! мене любив, кохав, Своє слово навік зламав. Ой матінко-голубонько, Рятуй мене, лебідочко! Оборони од напасті, Не дай мені враз пропасти.
(За сльозами не здужа більш співати).
Явдоха (утира сльози, до сотника). Здорові, пане! Що це! Чого вона так тужить дуже.
Тупиця. Оце твій гаспидський зять Харко занапастив цю дівку. А ти ще й дочку пхаєш за нього! Чи ти з глузду не зсунулась, чи що?
Явдоха. Як так, добродію? Що таке?
Тупиця. Ото розпитай попереду! Він, єретичний дід, підманив оцю дівку, обіщавсь женитись ще в Новоселиці. От коли знаєш старого діда Кучугуру, що жив землянкою на Матні між Хріном?
Явдоха. Та як же, знаю! Так оце Кулина — його дочка? Я знала її, як вона ще малою була.
Тупиця. Еге! Оце ж то й вона! Так вона, бач, полюбила оцього бісового діда, волоцюгу, сказано, сирота, не знала, може, й ласкавого слова, а цей підлабузивсь, приголубив її, ну і оддала своє серденько дівоче на його щирість! Так що ж, старий собака, пустивши славу, й цурається її тепер, з очей жене.
Явдоха. Ох! Мені лишенько! Наталка (підступаючи). Як же таки, паніматко, ви за такого ірода хотіли оддати Марусю?
Явдоха. Та цить уже хоч ти!
Тупиця. Оце якби не здибав її дід над кручею та не привів сюди, то, може б, уже досі і раків годувала, сердешна: от те й твоїй дочці буде, от що!
Маруся (кидається до матері). Не губіть мене, матусю!
Явдоха (голубе її). Та годі, годі, доню! (Тупиці). Спасибі ж вам, добродію, що ви оце сказали. Цур йому, тому Кабиці! Не віддам дочки за нього! А мені Маруся й казала, що він такий, так я не поняла віри.
Цвіркунка (перебива). Так оце бідній Кулині так тепер, як у тій пісні співається:
Ох, ох, моя ненько, Не спинила я серденька, Полюбила пройдисвіта, Загубила свої літа! Ой не дві, не три ночі Цілувала карі очі, Зрадниченька милувала, Поки славоньки придбала. Що тепера плачу дуже, До того йому байдуже:	
Завдає мені він тугу, Хоче сватати вже другу. Ох, лихо ж, моя нене, Порятуйте тепер мене, Пошукай найшвидче пари, Коли хочеш збутись кари!
Наталка (Цвіркунці). Не до ладу пісні ви співаєте! Цвіркунка. О!? Може, й так...
Кулина (ламає руки). Доле моя, горе моє! Що ж мені в світі робити?
Явдоха (Тупиці). Та коли отой бузувір такого накоїв, то не пропадати ж дівчині: він мусить її взяти. Тупиця. Та вже ж.
Кулина. Ні, люде добрі, я вже за нього не піду. Вже коли він од мене одкаснувся раз, отут вчора, на сім місці... То вже я краще на гілці повішусь, ніж назову його своєю дружиною! (Плаче).
Тупиця. Гай, гай! Чорт батька зна що мелеш! Отого все й біда з вами од дурного дівочого розуму! Ну, що ти путнього хотіла зробити? Піти жабам на снідання або почепитись горобцям на пугало. Себе б занапастила ні за понюх табаки, та й йому, дурному, лиха накоїла...
Кулина. Як же мені меж люде піти, як же себе спокутувати?
Я в до х а. Не надривай себе!
Цвіркуни а. Та годі тобі так побиватись: хто з нас без гріха?
Тупиця. Ет! піп своє, дяк своє! Ти мене слухай, та розумом притни, а не те що все з реву та згарячу. Тільки лиха накоїш! От, бач, чому вже ти тепер не хочеш за Кабицю? Що він сп’яну не пізнав тебе, одцуравсь! Дурниця! Ти таки йди за нього... Він через який час оговтається, ще й спасибі скаже. З тебе вийде господиня добра, хазяйство піде на лад... Опорядиш хату, як віночок. Та заживете так любо, він любитиме тебе: у цього таки добре серце, то він од ледарства та од перепою так озвірився!
Кулина ніби веселіша трохи.
Кулина. А все-таки, якщо не любить...
Явдоха. Та тільки, добродію, як то з тим Кабицею справитись, його не нагнеш зразу, мені й за себе страшно.
Тупиця. А тобі що? Хіба ти дочку запродала? Не хоче, та й усе!
Цвіркуни а. Ну, вже відро або два горілки треба буде поставити, без того не обійдеться.
Тупиця. Та й сількісь! А я твоїй дочці кращого зятя знайду! (До Марусі). Івана Прудкого?
Маруся (рада). Спасибі!
Явдоха.  Та й добре, добродію!
Цвіркуни a.  Оце-то так!
ВИХІД IV
Ті ж і Цвіркун.
Цвіркун. Уже либонь, Кабиця од попа повернувсь, чуєте?
ЧутнЬ його голос.
Тупиця. Іди ж ти, Кулино, з Марусею поки до кімнати, а ми тут самі будемо поратись з Кабицею.
Кулина і Маруся виходять.
Явдоха. Ну, буде баталія!
Тупиця. Держись, Явдохо!
ВИХІД V
Ті ?к і Кабиця.
Кабиця (під чаркою трохи, співає).
По дорозі жук, жук, По дорозі чорний, Подивися, дівчино, Який я моторний! Подивися, зглянься, Який я удався, Хіба даси півталяра, Щоб поженихався!
(Побачивши Тупицю, зупиняється і зніма шапку). Ваші голови, отамане батьку й товариство!
Тупиця. Товариство! А що ж, Харку, чи ти справився з попом? Я до тебе на сватання прийшов!
Кабиця. Спасибі, батьку! Та чи ви знаєте, що зо мною трапилось? Я, бачте, окульбачив  шкапу та хотів бігти в місто попа єднати, щоб звінчав. Коли мені люде кажуть, що в Видну новий піп приїхав... Я шкапу покинув та до нього. Аж це знайомий давній... Так ми з ним розбалакались, випили по чарці, по другій та й ще, так оце вже я п'яненький трохи.
Ілько в вікно зазирає.
Явдоха. А що ж ти, поєднав попа? Кабиця. Аякже! «Я тебе, каже, зараз звінчаю»; Тупиця. Ну і добре! А ти, Харку, гаразд добре робиш оце, що задумав женитись? а то тебе враг не взяв: ти чоловік не вбогий. Тільки шукай собі такої, щоб тебе любила та жалувала!
Кабиця. Еге ж! Щоб пригортала та гладила... Я те люблю!..
Наталка (Цвіркунці й дівчатам, котрі сміються). Я б його по-по-огладила!
Тупиця. Бачиш! А я тобі по правді скажу, Харку, що не по тобі буде жінка Маруся!
Цвіркунка. Так, так, добродію: куди йому?!
Кабиця (передразнює Цвіркунку). Так, так, куди йому! Нате й моїх п’ять, щоб було десять! А Кабиця чим не козак? Дивись лиш добре, якого ж кращого молодця
Марусі треба, як ми? Хоч збоку! (Повертається). Хоч спереду (повертається), хоч ззаду, куди не поверни, кругом козак бравий!
Тупиця. Та що про тебе балакати? Видно Хому по походу. Тут лиш про те ми толкуемо, що Маруся, либонь, тебе не буде любити...
Явдоха. Ох, правда-таки, така прикра та лиха.
Кабиця. А це якої? Здрастуйте! Як же ти, стара, слово подала? (До Цвіркунки). А ти не обіщалась укоськати? Що це, люде добрі?! Га?! А не казав я, як ішов? дивіться, щоб не згедзкалась, щоб моя праця не пропала даром...
Явдоха. Та я од свого слова не одступлюсь...
Цвіркунка. Не бери краще, бо в шапці будеш!
Кабиця (не дочув). Га?! Та як же воно буде, Цвіркуне?
Цвіркун. Погано! (Круте головою).
Тупиця. Знаєш що, брате: та я б на твоїм місці не захотів би й даром такої, що сама не хоче, а її силують. Та за такого, мовляв, козака найдеться дівчина, що й сама попроситься, а то що возя&тись! Кинь, та й усе!
Кабиця. Спасибі, пане отамане, за розумне слово. (Випрямляється і грізного Явдохи). Так так? Що я вам справді на дурниці дався? Що ти думаєш, що я за твою дочку тобі кланятись буду! А не діждеш! Велика цяця! Розносилась з своєю Марусею. От не бачили! Та тьху! (Плює). Оце раз тобі. (Плює). Оце два. (Плює). Оце й три!
Явдоха. Та ти не дуже тут! Ач, як розходився...
Тупиця (сіпа її). Та цить! п’яний.
Кабиця. Ти думаєш, що я не знайду собі кращої? Та за нас всяка з радістю піде! Кабиця не абищо! Ні! Ти пошукай ще другого Кабицю, от що, а не то що!
Цвіркунка. Молодець-таки, молодець!
Кабиця (зиркнув скоса). Поцілуй мене сьогодні, а я тебе завтра! Та дивись не підступай близько!
Цвіркун. А хоч би оперезав її добре, оту гаспидську.
Тупиця. Та ти, Харку, дуже й не сердься; не ти, мовляв, тратиш, а вони...
Кабиця. Та й то! (Чухається). Тільки задля чого я попа поєднав? От він у церкві дожидається! От тобі і халепа! Тут налагодивсь оце зараз женитись, а тут... А, матері вашій ковінька! Що ж ви думаєте, що трудно мені женитись?
Цвіркуни а. Які ж тут труднощі оженитись? Хіба ж ми мало переженили усякого народу. У нас на Чорноморії швидко всі діди (морга на свого) переженяться з молодими дівчатами! Тепер уже така поведенція, що старі женяться з молоденькими не тільки в нас, у Чорноморії, а по всьому світові!
Цвіркун. Та годі тобі, хоч дух переведи! Це біс, а не жінка! І не заціпить їй, бісовій торохтійці!
Тим часом Тупиця каже щось Наталці, та виходить до кімнати.
Кабиця. Коли мені на прикрість, то й я докажу свого! Оженюсь зараз!.. Таки от, от тепереньки, зараз... Я вже налагодивсь! (Повертається і точиться на Цвіркунку). Дівчата, хто за мене хоче? Зараз візьму! Уставай котра!.. Хоч і дві — нічого!
Дівчата з криком: «Цур тобі! Одчепися» — тікають з хати.
От тобі і Кабиця! Минуло наше!
Тупиця. Не журцсь, Харку; я знаю таку дівчину, що тебе коха від щирого серця і вийде за тебе з радістю!
Явдоха. І господи як любить!
Цвіркунка (набік). Ніде дітись, треба любити. Цвіркун (круте головою). Та цить хоч тут!
Вона затуля собі мерщі рукою рота.
Кабиця. Хто ж вона?
Тупиця. Та ти її, либонь, знаєш; Кулина Кучугурівна з-під Самари.
Кабиця. Кулина?! Що це мені втретє про неї?.. А вона хіба тут?
Тупиця. А ось... Глянь!
На порозі з'являється Кулина блідна.
ВИХІД VI
Ті ж і Кулина.
Кабиця (протира очі). Свят, свят! Справді, чи не вона? Кулино, це ти чи душа твоя?
Кулина (крізь сльози). Я, Харку...
Кабиця. Гай, гай! Як же ти змарніла та зблідла! Кулина. Тим-то ти вчора і одцуравсь мене! (Плаче).
Тупиця. Не диво, що й змарніла; малий світ із Самари пішки притюпати. От щасливий ти, Кабице, що так тебе люблять!
Явдоха. Нещасна, як тінь яка! Так за тобою побивається!
Цвіркунка щось хоче сказати, та силою держить рота; а Цвіркун їй пригрожує.
Кабиця (підходить до Кулини, трохи протверезившись), Справді ти за мною так пропадаєш? Голубко моя, як же мені тебе жалко, як на тебе гляну!
Кулина (пада йому на груди). Не кидай мене, Харку!
Кабиця. Ні, не покину! А що, знайшлась і. мені дружина. Аж на серці вияснилось! Таки так весело стало, як давно не було!
Наталка і Маруся показуються на дверях.
Люде добрі! Пане отамане! Простіть мене — - я дуже був винен перед цією дівчиною; критись не хочу, чи я прокурив з козацтвом тут своє, слово, чи на мене найшло... а якось оця щира душа у мене й з ума вилетіла. Спасибі богові, та й вам, пане отамане, що довелось хоч оправдатись. Благословіть же нас на чесний шлюб.
Тупиця. А що — не козак? Не казав я вам, що в нього щира душа! Ну, спасибі ж тобі, брате, що піддержав лицарську честь. Дай тебе як брата обняти.
Явдоха. Прости ж і мене, Харку, що я тебе поводила. Кабиця. Та я вже ні на кого не сердюсь.
Наталка і Маруся обіймають Кулину; вона обніма Явдоху.
Цвіркунка. Ну, Харку, не ждала од тебе такого: не похожий ти на мого бугая! Оце козак, так козак! Аж покращав зразу; гляньте-бо на нього! Дай я вже тебе поцілую.
Кабиця. Спасибі, Ївго! (Цілує).
Цвіркун. Годі, годі!.. Та годі ж, кажу тобі, чортове кодло! Тут і розірву! (Кидається).
Цвіркунка (одскакує). Тю на тебе! Хіба я справді? Це ж до речі тепер...
Тупиця. Та нуте вже, не робіть бешкету. От сідайте лишень, та поблагословимо молодих.
Кабиця. Оце гаразд... та мерщій до вінця.
Явдоха. Марусю! Піди ж там вийми Кулині рушники; все чисто, що треба.
Кулина, Наталка і Маруся виходять.
ВИХІД VII
Тупиця. Ну, Харку, люби ж свою Кулину та жалуй її; натерпілась вже вона, бідна сирота! А жінкою тобі буде такою, що дай боже й мені, якби молодчим був. А ти таки кинь уже і теє... далебі, так!
Кабиця* Та я такий радий, що хай йому хрін! І любитиму, побачите, ох, Кулину! А Горпині-шинкарці тепер од мене дуля!
ВИХІД VIII
Нули па входить, несе на тарілці рушники і хустку; за нею йдуть Наталка і Маруся; Ілько зазира в вікно.
Явдоха. На лишень, Ївго, подерж тарілку; а ти, Харку, встань, та беріть у нас благословення, та й з богом! (Бере в Кулики тарілку і оддає Ївзі).
Кабиця (встає, озирає себе, бере Кулину за руку і підводить її до Тупиці й Явдохи). Благословіть, тату, і ви, мамо, молодим на рушник стати.
Ілько (тихо). Коли б ще не впав!
Тупиця і Явдоха. Боже вас благослови та поможи вам на добре діло!
Кулина перев'язує хустками Цвіркунів; усі сідають.
Кабиця. От і ми діждалися-таки хустки; перев’язали й нас; прощавай, бурлакування!
Ілько (тихо). Давно час з ним попрощатись.
Кабиця (співа).
Ой ти, дівчино, Горда та пишна, Ой спасибі тобі, серце, Що за мене вийшла!
Кулина.
Як же мені, козаченьку,
За тебе не вийти?
Що без тебе не матиму )
Я життя у світі.	] рази
Кабиця.
От тепер ти, моє серце,
Будеш панувати.
бсть у мене вівці, коні 
І воли рогаті.	
Ілько (з вікна).
Будеш мене, моє серце,
У плуг запрягати Та по спині ломакою  Добре потягати.	 
Явдоха (забачивши Ілька в вікні). Чи то ти, Ільку, в вікно дивишся? Іди сюди, вражий парубче!
ВИХІД IX
Ті ж і Ілько.
Ілько. Помагайбі на все добре!
Явдоха. Спасибі, синку! Наталко, іди сюди; ти будеш дружкою, а Ілько боярином. Гаразд, що трапився боярин з дружкою, а то Кабиця налякав, був так дівчат, що й розбіглись геть! (До Цвіркунів). Оце ж буханець панотцеві і пляшка горілки, та й ідіть, нехай вам бог помагає!
Усі виходять, окрім Явдохи, Марусі і Тупиці. Музика гра на відхожу.
Тупиця. Ну, хвалити бога, аж на душі полегчало. Я й не сподівався, щоб усе так гаразд вийшло. Окрутили Кабицю, та й будуть щасливі! Та ти знаєш що, Явдохо? Уже коли робити добро людям, то робити. Оддай Марусю за Івана Прудкого!
Явдоха. Та воно б так, добродію; та треба перше з людьми розпитатись.
Тупиця. Та вже з ким хоч питайсь, то всяк скаже, що він козак добрий, з себе бравий, не п'яниця, не волоцюга, не розбишака, а моторний, проворний, хоч до лука, хоч до дрюка!
Входить Маруся.
А що, Марусю? Я тебе оце сватаю. Скажи лишень по правді, чи ти підеш за Івана Прудкого?
Маруся. А чом же, як мати скажуть?
Явдоха. От, бач! Вона до цього торгу й пішки: вона давно на нього оком стріляє.
Маруся. Бачите-бо, мамо, як за Кабицю я не хотіла, боже мій, сама б собі смерть була заподіяла; так ви казали все йди та йди; а за Івана то не кажете...
Явдоха. Бо я Івана боялась, що молодий ще дуже, та й не такий безпешний, як старий!
Маруся. Бачте, мамо! От же слухайте;
Ой пий, мамо, тую воду,
Що я наносила,
Хвали, мати, того зятя,
Що я полюбила.
Тупиця.
Не розливай води, сестро,
Бо тяжко носити;
Не розлучай дочки з милим: Тобі з ним не жити.
Дует.
Тупиця.
Не розливай води, сестро,
Бо тяжко носити;
Не розлучай дочки з милим:
Тобі з ним не жити.
Маруся.
Не розливай води, мамо,
Бо тяжко носити;
Не розлучай мене з милим: Тобі з ним не жити!
Явдоха. Еге — бач! Себто матері на здогад буряків, щоб дали капусти!..
Тупиця. От же слухай, Явдохо! Ти на свої витребеньки плюнь! Те що молодий, то й добре: молодому треба молодої. Я вдівець, дітей нема зроду, то вже от мені і вмерти треба, а це Іван мій хрещеник, то він за сина в мене й буде.
Явдоха. Та як се ви, добродію, кажете, то я й теє... Так де ж він?
Тупиця. Та він тепер у козацькому ділі, та швидко й буде.
Чути гомін і топіт.
Тупиця й Явдоха (заразом). Що там таке? Та се наше весілля йде з вінчання.
Цвіркун, Цвіркуни а, Ілько, Маруся і Наталка. Чутно весілля все більше і більше.
Летів горностай через сад» Пустив пір'ячко на ввесь сад, Збирайте, дружечки, пір'ячко, Звийте Куди ні гіллячко.
Всі придивляються до вікна. Весілля наближається під саме вікно. Чутно музику.
Цвіркунка.
Таки-таки журавель, журавель До бабиних конопель, конопель!
(Аж заливається регочеться).
Тупиця. От тобі й окрутили Харка! (Через вікно). Ільку, Ільку, заводь молодих в мою хату: нехай там при мені одбудуть весілля.
Цвіркунка (вбіга). Перевінчали вже! Таки такий веселий молодий. Іще піп дав по чарці, то вже — боже мій!
Цвіркун. А ти і в церкві реготалася? Тривай, я тебе перехрестю дома!
Ой сват добрий, ой сват добрий, а сваха лихая, Наварила варенухи, а нам не дала.
Ілько і Наталка ввіходять.
Поставила на припічку, — кішка пролила. Тим, тим пролила, що нам не дала. Нехай тече, нехай тече до самого вуха, А щоб наша пані сваха та не була скупа!
Явдоха (поки співають — метушиться і виймає з мисника три пляшки з горілкою, варенухою і медом, буханки, хліб, гільце і ставить на столі. Після того оддає одну Цвіркунці). Сідайте, сідайте! А ти, Ївго, пошануй Наталку та Ілька. Спасибі, що потрудились, а то б досталось бігати та шукати боярина з дружкою.
Цвіркунка. Та тут такий вражий Ілько балакучий та чудний. От бач тут і мовчав, мов не він, а як пішли до
попа, то всю дорогу регочеться та жартує, — а я й собі... (Частує Ілька).
Він, покепкувавши з неї, біжить собі.
Цвіркун. Та мовчи ж, ледащо! А то я й тут ще дам товченика тобі.
Тупиця. Та годі тобі витребенькувати! Сідай лишень та слухай готового; оце ми вже одгіо діло добре зробили, що старого Кабицю оженили з Кулиною; а тепер я сватаю Марусю за Івана Прудкого.
Цвіркун і Цвіркунка. Так що ж? Боже помагай! І ми знаємо, що то козак хороший!
Тупиця. Так рішай же, стара: чи даєш благословення своїй дочці за мого Івана? Він козак бравий; дівка його любить і хоче за нього заміж. Чи так, Марусю?
Маруся. Коли матуся скажуть, то авжеж!
Тупиця. О, бач, ну кінчай же діло!
Явдоха. Та де ж він? Нехай же з’явиться! Як бог дасть, що вернеться, то я і поблагословлю їх, коли вже так бог судив Марусі. А до того часу нехай лише молода нас почастує. Треба могорич запити.
Тупиця. Оце річ до діла! Ану лишень, Марусю, давай по чарці. Ми вип’ємо за твоє з женихом здоров’я.
Маруся. Од щирого серця. (Частує сотника).
Тупиця. Та і тобі, Наталко, я незабаром, може, кого надибаю.
Наталка. Я і сама знайду собі.
Тупиця. О! Та ти метка!
Сміються.
ВИХІД XI
Ілько (вбіга і співає).
Ей, гоп, гоп, гоп та чуки, Повернулись козаки...
Усі. Чи вже, чи справді?
Тупиця. Клич же їх декого сюди: до свого козака на змовини.
Ілько вибіга.
Іван (за лаштунками).
Ой заржи, заржи, вороний коню Під круту гору йдучи, Нехай зачує серце дівчина, Снідання готуючи!
Перерва мала.
Маруся. Ой матінко! Се ж Іван, се ж моє кохання! Явдоха. Слава ж тобі господи!
Цвіркунка. Цитьте лиш. Годиться і нам зустріти його піснею!
Перечула я через люде, Що мій милий в гості буде; Ніч моя темна, а зіронька ясна, Доленька моя вже щасна.
Іванів голос.
Ой на волики та налигачі, А на коники пута, Ох і бог знає, бог і відає, Чи побачимось тута.
На остатнім слові входить Іван. Маруся до нього кидається.
Тупиця. Та що-бо ти, Ївго, стрічаєш сумною. Хіба не втнеш веселішої!
Ївга (зразу пританцьовує).
Ой надіну черевики Та піду я на музики, З козаченьком пожартую, З милесеньким потанцюю. Черевички ж мої, І Іван при мені.
Отож любий, чорнобривий Сподобався мені!
Усі гуртом остатній приспів підхоплюють. Ілько з Ївгою пританцьовують.
Черевички ж мої і т. д.
Ївга.
Не дай, матінко, на бога, Мене заміж за старого;
А оддай хоч завтра зрана За коханого Івана!
Черевички ж мої,
І Іван при мені.
Отож любий, чорнобривий Сподобався мені!
Усі.
Черевички ж мої і т. д.
Ївга.
Хоч нема в Івана грошей, Так зате він сам хороший, Так зате він приголубить, Бо так щиро мене любить! Черевички ж мої, І Іван при мені.
Отож милий, чорнобривий Сподобався мені.
Усі (підхоплюють разом, а тим часом козаки і дівчата підходять). Черевички ж мої і т. д.
Тупиця. Ану-те лишень утнемо на славу нашим чорноморцям.
Хлопці.
Слава! Слава! Слава!
Нашим козаченькам слава!
Увесь гурт.
Слава нашим козаченькам! Нехай ворог гине!
Слава нашим чорноморцям — Орлам України!
Що в гори йдуть — 
Черкеса б’ють, Беруть срібло й злато, А вернуться додомоньку, Аж мліють дівчата!
Жіночий гурт.
Ой час-пора тобі, мати, Кидати коцюбу, Виряджай-но свою дочку З козаком до шлюбу!
Хлопці.
Слава! Слава! Слава! Нашим козаченькам слава!
Увесь гурт.
Слава нашим козаченькам! Нехай ворог гине!
Слава нашим чорноморцям — Орлам України!
Завіса спада
Кінець
