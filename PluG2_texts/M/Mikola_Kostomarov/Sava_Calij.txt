--- Антин
А що ж, братці, усе у нас невесело. І гульня не гульня… Мов чиї поминки справляємо!
Петро Чалый
Але… їж паляниці, та зубів нема! Яка тепер веселость, панове братці, коли того й гляди, що проклятий католик за гирю зачепить. Або ся жидова. Кат її наніс! Мов комашня, розплодилася. Ех, братці! Не те бувало у старину: і на світі жили, і хліб святий їли. А тепер… Були, кажуть, на масниці вареники, та у піст на вербу повтікали! Була своя воля, та вороги одняли!
Игнат
Е, стариганю ти! Чого квилить? Ще божа воля! Хіба у нас козаків не стало?…
Карпо
Та їх то, як кажуть, що не байрак, то козак, що не ярок, то гайдамачок… Та шкода! Запевне, скоро усі на ляхів попереводяться.
Павло
А хто ляшка рубати, той буде й козацьку клюгу знати! Забув стару помовку?
Андрий
Та нікому-бо.
Грицько
Як нікому?
Андрий
Та так… бач… Тепер який моторніший, та ще нежонатий, та ще не забув старого козацького обичая, так зараз поплівсь у Січ та й лицарює собі там із татарвою. А які поженились, так тим і байдуже! Діти та жінка миліше від України: за їй – хоча й у католики… що робитимеш? Така пора прийшла, що ще, мабуть, і з почину віку не було такої; зусім отак… скрутились… нінавіщо! Трасця його матері!..
Степан
Воно ж усе то по-божому діється. Оце вже, бачите, хоч у якій справі не возьми, як Біг дасть, мов своєю моччю повелить, так усе й гаразд буде; а другеє ще, бачиться, й те, як то до того візьмуться; а вже як Біг не зволить, то хоч як не бийся, а все марно піде.
Грицько
Бачу вже й я, що прийшла до нас лиха година!
Онисифор
Тут, біс його батькові, так хотілося подраться б, а тут і виступу нема!
Ничипир
Але… от і ніякой поживи!
Максим
Яка там у диявола пожива! Скоро з голоду пропадеш… не те що!
Несколько голосов
Погана пора! Погана!
Петро Чалый
Ех, братища, не те колись у давні роки було, при батькові нашому Конашевичі; як не перся проклятий лях, та ні. Не те щоб як-небудь так… Бувало, духу козацького лякаються! А доставалося й татарві, й туркові, і всім. А що здобиченьки! І Боже милостивий! Не перелічиш, бувало. А все то через теє завзяття! Тепер уже таких і молодців нема. А тоді… як то ми їздили та під Синопу, і чого ми там не одбули! І холоду, й голоду, і бурі і сльоти… Море так горою й дметься, а ми… дармо… крутимся собі на чайках, а до бережжя мов до зірки. Тоді, нічого дуже хвастать, котрі були такі, що й уші попущали! А наш пан Петро Конашевич як крикне-гукне: «Гей, братища, Біг поможе, супостат не здоліє; не на нас фуга – на ворогів Христових: не бійтесь, мої голіннії!» Сказав, мов кухву горілки викотив, на усіх така веселость напала, що куди! Грім гримотить, дощ шумить, хвилі разом як заревуть, та вглиб, а там оп’ять наверх, та так нас і накриють, а блискавка… і Боже милостивий! Тільки спом’янеш, так страшно – як разом лискне, так так від усхода до захода усе небо мов огнем що палять, та очима після дивиться трудно… Така страхота, що й… А ми! От насправжки сказано, що не боїться козак ні тучі, ні грому, ні хмари, ні чвари!.. Аж кишки рвуть, пісні деруть. Здається, грім притих. Біг дав, усі переплинули. Та вже ж і як і переплинули! Ой, задали ж ми перцю музувірові! Усе попалили, порізали, постріляли… напились удовіль кровавого пива! Повірите – ні чоловіка не зосталося… Так хіба що молоді хлопці дівчат позоставляли, та й то… Погралися, та ік злидню! Які були християне у їх у полоні, – повипущали… Ще й грішми наділили, хто схотів в свою землю йти. А здобичі набрали стільки, що як повалили на чайки, так койякі не здержали… пурнули. І додому зо славою вернулись! Тоді-то, як кажуть, тая слава по всьому світу мов гомоном віддалася. Як побачить татар або турок нашого брата, так так і обомліє: «Чубатий, – каже, – іде, лихо з собою несе». Тоді-то славна була та військова справа, що ні своїм, ні чужим себе у обиду не давала. Ей, горілки, хлопці! І ляшки були як маслом примазані.
(Смеется).
Коли то вже добре, мабуть, підогріли ми того турського шалтана, що він те й твердить, що листи до короля посила: «Та щоби не було, – каже, – сього Сагайдачного! Та щоб угомонили козаків!» А що ж з того? Напише, було, король до гетьмана: нащо так робить? Та й тільки! А коли дошкуляли їх бесурмени, так вони й нас благати. Він так умів себе показать, що й ляхи його шанували. Тоді й унія чорта зробила. Там-таки вибирають своїх онцихристів-архіреїв, щоб, бачите, ми їм голдували, а наш батько Сагайдачний призвав грецького патріарха та й посвятили собі митрополита. Тоді ляхи казали: «Оце бісів козак! Ти йому те, а він усе своє: із турком воювати не велять, а він те й зна, що землі їх плюндрує та руйнує; унію хочуть увести, а він усе її випихає та православну віру боронить!» От, панове, була година! І божа ласка нас не покидала: кому лихо, козакові усе добро. От коли так пожили ми на світі! Як умер наш батько, мовби на нас сарана налетіла, нема добра та й нема, усі терпимо.
Павло
І хіба таки меж нами не буде другого Сагайдачного?
Игнат
Ні вже, поминайте його. Не такі козаки стали! Тепер уже таких послухачей нема, щоб доброго слухали. Аже ж скільки у нас уже гетьманів було: пропали через військові чвари!
Павло
Які через чвари, які через худий розум, а які через кривду свою. Що ж, як ізрадник – не терпітимеш!
Игнат
Та були ізрадники… Вони були, а найбільш таких, що пропали через козацьке завзяття, мовляв, ні за віщо.
Андрий
Ні, се вже як хочеш, пане Ігнате: медведя не налигаєш, так і козака шкода нуздати. Свій розум май і доброго собі дбай, а козацьку волю не руш! Так, панове братці!
Многие голоса
Так, так.
Андрий
От, бачите, і всі за мною!
Петро
Гей, пива! Аже ж і пан Ігнат що хіба каже? Були зрадники, і покарав їх Господь; були й добрі люди, та загинули ані за віщо! Усякове було! Хоч от і Трясило Тарас – яківський друзяка, адже ж пропав! Усе то не гарно, що слухати не хочуть. І Павлкж би не закончив свого похода такечки, коли б його послухивали пани козаки.
Степан
Воно-то й се правда. І чого воно й так, що от кому так усе удається, чи він до великого дуже ума дійде, чи вже так Господь то даєть. От, бач, ти ж сам кажеш, що при Сагайдачному нам життя було, і Сагайдачного усі наші любили і вороги боялися. Чом же воно не кожному так? От хоч і наш покійний, дай, Господи, йому царство небесне за його мученичеську смерть, – я кажу – Остряниця… Чим не козак! Що ж? Спершу йому бардзо трапилося, а навпісля… Божоньку мій! Аж згадувати страшно.
Антин
Ох, Остряниця, Остряниця… Степане наш добрий, милий! Царство йому небесне!
Павло
А як під ним вільно було!
Андрий
А який був голінний!
Онисифор
А який був на війні хоробрий! Сам, бувало, уперед іде!
Ничипир
А який був щедрий! Ніколи так не пройдеться, щоб він не обдаровав нас.
Максим
А як його шанували!
Грицько
А який був до своєї справи дотепний!
Петро
Та ще й справедливий! Загинув, сердяга, через свою щиру правду!
Многие голоса
Ох, Степане, Степане наш, наш батько рідний!
Петро
От і заплакали! Та я й сам лиха спинюся… Самі сльози котяться.
(Отирает слезы).
Плачте, панове, плачте. Воно хоч і кажуть, що то баба, не козак, хто рюма, та ні. За такі сльози отой, що на небі живе, ласкав буде.
Павло
Ех, братні, вічна йому пам’ять! Хоча покійників і гріх турбувати, а ще грішніш такого, що за віру головою наложив, та що ж, нічого казать! Оплошав і він перед кінцем: і себе, і братів своїх у напасть завів.
Петро
Бодай тебе, Павло! Чи тобі не гріх такечки казати? Ти знаєш, що доброму усі здаються добрі. Він вчинив своє: піднявсь, побив ляхів, у другий раз нагнав та задав їм зради; тут пан просить, обіщує, перед хрестом та святим Євангеллям присягнувсь, що не буде унії. А наш пан гетьман то й дума-гада, що вони, мовляв, ляхи, хоча й католики, а все ж таки у Бога Христа вірують; коли заприсягнулись, так посоромляться… Розпустив своє козацтво та й поїхав. Поїхав же він не пити та гуляти, поїхав він Богові помолитися, Спасительові поклониться та божой матері молебень відправити. А тут… О Господи! Татари-бесурмени того не зроблять. Ні, треба його пам’ять чтити та шанувати та Бога за його душу молити, а казати так, брате, не подоба, великий гріх за се буде.
Несколько голосов
Правда твоя, пане Петре, правда!
Степан
Дай, Боже, йому царство небесне!
Микита.
Спаси його душу, Господи!
Игнат.
А ми вип’ємо за його душу!
Выкачивают бочонок и распивают.
Степан
Царство йому небесне!
Грицько
Нехай се буде перед його душею!
Mосий
Та щоб він за нас, грішних, Бога молив!
Игнат
Він нехай у царстві за нас за всіх Бога молить, а ми його тут добром поминатимемо! Попи у церкві панахидою, а ми, козаки, у таборі піснею.
(Берет бандуру).
Ану, лишень, пани братці, ту пісню, що на смерть його скомпонували.
Многие голоса
Ану-ну!
Поют хором. Игнат играет на бандуре.
Песня
Ой забили ляхи нашого гетьмана,
Нашого гетьмана, пана Стефана.
Орлику, сизий орлику, молодий Стефане;
Україна плаче по тобі, гетьмане!
Орлику, сизий орлику, орлів братів маєш,
Що старії й молодії: сам їх добре знаєш;
Що старії й молодії, все в тебе вдалися,
Відомстити та за тебе усі поклялися.
Та всі ж вони завзятії, та всі голіннії,
А в їх коні воронії, швидкії й пирськії;
А в їх коні воронії, громкі самопали,
Та їх здавна супостати католики знали.
Та в їх списи булатнії, з довгими клюгами,
Всі гострі, як голочки з довгими кінцями;
А в їх шаблі булатнії на обидва боки,
Католикам зраду сиплють по всі вічні роки.
Набігають на городи як чорная хмара,
Увірилась католикам козацькая слава!
Петро
От півроку тому частіш співали цю пісню, чим тепер.
Павло
Е, панове, ще не загинула козацька мати! Заспівають її колись і шаблюки наші.
Петро
Тоді усі присягалися відомстити за його.
Павло
Ану-ну! Горілки… меду… ну! Щоб я луснув, коли оця шабля не нап’ється ляської крові.
(Берет кружку).
Царство небесне, вічний покой нашому доброму, милому панові гетьманові Остряниці, та тут же й тестю його Левку Гуні. Що ж, і він добра душа був… Так!
Многие голоса
Так, так.
Павло
Ну, і усім тим, що за віру Христову напасть і муку одбули, тож царство небесне й вічний покой, а на ворогів наших зрада і пімство!
Несколько голосов
(Вместе).
Щоб їм добра не було! Щоб на їх чума напала! Щоб вони подохли усі!
Петро
Ну, панове громада, пили ми за мертвих, – вип’ємо лишень іще за здоров’я живих, тих, хто родину свою кохають і на глум лихим ворогам не дають.
Выкачивают еще бочонок и распивают.
Іще ж тепер меду, панове.
Пьют.
Павло
Ну, пане-брате, стій! Ми з тобою як два апостоли: ти, бач, Петро, а я Павло; Петро хоч старіший, а усе їх малюють умісті. Давай руку! Спасибі і простибі тобі за твоє щире серце, та за твою ласку, та за твоє частування. Поділимось лишень чарочкою та вип’ємо за твоє здоров’я.
Все пьют с восклицаниями.
Дай тобі, Боже, чого забажаєш: сина оженити, щоб було кому старості твоїй глядіти…
Петро
Мені нічого так не хотілось би, тільки щоб своїй неньці рідної Україні послужити.
Степан
Так, так! От добра душа пан Петро Чалий. Та який ласкавий: от скільки разів уже він нас частує!
Петро
Що біг послав, призволяйтеся, панове; медку ще!
(Пьет, за ним все).
Павло
А що твій син такий оспалий сьогодні? За цілу бесіду рота не роззявляв. Ей, Савко! Хіба ти такий був, коли ляхів, мов зайців, по чистому полю цькував та слави собі залучав?
Сава
Був мед, та гості попили. На страшній неділі весілля не справляють! Ви кажете, чого я такий оспалий? А хто не буде оспалий у сюю злющу годину, коли проклятий недовірок мучить та катує православний люд без ласки? Ви кажете, чого я такий смутний та сумний? А хто не сумуватиме за своєю волею, що самі у себе віднімаємо? Хто веселитиметься, дивлячися на те, що там послідню худобу у людей забирають, дітей від матерей однімають, у православні церкви не пущають, сповідатися та причащатися не велять… Скоро із християн перевернуться на нехристей, а тут думки й гадки об тім нема! Мов не одної матері діти! Панове братці! Гуляли й діди наші, та й вороги від їх трусилися. А у нас… Де кричать, а де співають, де кров іллють, а де горілку п’ють. Аби мені гаразд, а об других нема заходу! Не таке вам пиво пити подобає, коли наша Вкраїна пропадає!
Петро
Синку! Кажеш ти правду, та й дуже правду! Далебі, правду. Ми хоч старіші від тебе, та молодих слухати мусимо.
Андрий
На славу собі і нам вигодовав ти сина, пане Чалий! Голінний молодець! Ще й тридцяти літ нема йому, а вже дві пісні співають про його. Ану лишень, хлопці, про Саву пісню!
Песня
Ой то ж наш Сава в поход виступає,
На конику вороному жахом виграває;
Бухо ляхів дві тисячі, зосталося двісті,
Ще й багацько та за ними візьметься користі.
Як подивиться пан Сава на правую руку:
Ей, вискочи, коню, коню, із лядського трупу.
Як подивиться пан Сава через праве плече,
Позад його, поперед його кровавая річка тече.
Сава
Колись і справді се було під Немировим, тому вже два роки. Се тоді, як вибрали Остряницю. Та й тепер би, може, зложили пісню, коли б було з ким йти на ворогів! О, дайте мені лишень тільки поміч та волю! Я б показав себе недовіркам… почоломкались би вони зо мною, із колишнім друзякою! Береженого, кажуть, Бог береже, а козака шабля стереже. Поки оця (указывает на саблю) не защербилася, Сава знатиме, що робитиме! Бачив мене Конецпольський, приглядиться він до мене ще й ближче.
Многие голоса
Молодець, молодець пан Сава!
Павло
А біс їх батькові, ляхи добре взнали нашого Саву під Немировим, та ще двічі!
Степан
Не менш того і під Случчю!
Антин
А як він, із Остряницею тоді він був, та пробивсь крізь ляхів та іззаду їх дошмигав!
Мосий
Усім молодець; не гарний тим тільки, що горілки не п’є.
Грицько
А, мовчи вже ти.
Игнат
Та що й казати. Якби усі такі, не така б тоді й наша Україна була.
Сава
Спасибі за теє, що ви мене не забуваєте. Але мені б миліше було слухати, якби ваші шаблі забряжчали або самопали заревли, ніж отаку честь на мене одного. Ех, братці, братці, пора б нам уп’ять на войну. От скоро рік сплине, як ляхи нас позабули.
Павло
Сто чортів їх батькові, щоб вони нас і на два дня не позабували! Братці! Пан Сава хоч і попріка нас, так за діло. Як таки ми позабули свою рідну матір боронити. А? Чи таки не гріх нам? Далебі, ми обабилися, братці!
Несколько голосов
Що? Хіба в нас козацька кров застигла? За шаблі, братці! (Обнажают сабли). Го, го! На ворогів! На ворогів! Ходім!
Петро Чалый
Посідаємо лишень оп’ять, братці! Ляхів тут чортма, так і биться ні з ким. Наколихаєтесь з їми тоді, як ляхів споткаєте. А тепер поховайте їх. Та посідайте та мене послухайте. Я, бачите, вже і старий; хоч трошки п’яненький, а все ще розума не пропив! От, бачиться, з такими голінними молодцями чого журиться? Та, бач, нічого не зробите! А від чого се? Від того, що без Бога світ не стоїть, без царя земля не правиться. Бачиться, що у колоді багато бджіл, та усі слухають одної матері. Отак і се! Через що наша Україна у такій славі була при Сагайдачному? Через що нас добрі зважали, а злі лякалися? Через те, що тоді усі одно думали, одно й гадали, одного й послухали, а той слухав одного Бога, царя небесного! Отоді-то у нас і справа була, і божа ласка нас потішала! Тепер… як сучі ляхи убили нашого гетьмана Остряницю, що ми? Які позабігали катзна й куди, які пішли у Січ, а які поперевертались на ляхів… От тобі на! Нагибала коса каменюку! Гарцювала воля та й перестала; гуляла воля, налигала й неволя! А якби у нас тепер гетьман був та справа, давно б ми католикам баньки повибивали!
Игнат
От що праведно каже пан Петро, так праведно; як череді без личмана, так Україні без гетьмана!
Андрий
А що! виберемо собі гетьмана та тоді й гайда! Знатимемо, що починати.
Грицько
Та воно так, та де тих у диявола й козаків набрати! Вся козаччина запустіла, мов перед кінцем світу.
Петро
А хіба забули, як Остряницю вибрали? Зійшлися панове енеральні та й вибрали; тоді до усіх козаків на раду. От і усе! Не бійтеся, аби вибрали гетьмана, а то де вони й наберуться! От тепер хоч і ми тутечки, усе люди шляхетні, виберемо собі! Чого бариться?
Павло
А що ж, панове, хіба ми не старші у війську?
Многие голоса
Що се за попитка? Оце ще!
Павло
Коли так, помолимося Богові та виберемо собі гетьмана!
Многие голоса
О!
Павло
Далебі! Чи таки нам тут і заснітиться без діла! А ми без гетьмана нічого не зробимо! Хіба ми не козаки! Що це… Гетьмана! Панове! Гетьмана!
Андрий
Кого ж?!
Павло
Як ви скажете?
Андрий
А ти?
Павло
Пана Петра Чалого?
Несколько голосов
Гарно, гарно!
Грицько
Мов шаблею усік! Пана Петра! Пана Петра!
Степан
Лучшего у нас немає!..
Все
Немає, немає…
Петро
О ні, панове, ні: я вже старий, немошний, ослобоніте: у вас є й молодші, і достойніші.
Павло
Ні, ні, нам старого треба, та щоб розумний був, та управляти над нами умів.
Многие голоса
Пана Петра Чалого!
Петро
Ослобоніть, будьте ласкові!
Многие голоса
Ні, ні, гетьман наш! У Терехтемирів козаків скликати! Гетьман у нас є! Пана Чалого! Пана Чалого!
Игнат
Ні, панове, тут є дотепніший від нього.
Многие голоса
Хто? Хто? Нікого нема!
Игнат
Ні, є. От хто!
(Указывает на Саву).
Хто ляхів, як снопи, валяв? Від кого пан Конецпольський трусився? Хто під Немировом кровавую річку переплинув? Про кого наші дівчата співають? Чия слава по всій Україні як грім гримотить! От хто! Пан Сава Чалий, голінний, хоробрий, славний наш пан Сава!
Павло
Молодий іще, нехай послужить! Микита. Він гаразд воювать, а не вправлять: дуже сердитий!
Степан
Таже ж ми вибрали батька! Як же можна синові над батьком старшинувати?
Чалый
Ні вже: у сім я вас не пораджу! Він хоч і хоробрий, та ні. Не можна: норов у його не такий. Ні, ні! А коли порадить, то от… пана Павла, а мене, буде ваша ласка, ослобоніть!
Сава скоро уходит, за ним Игнат.
Павло
Дякую. Пана Чалого, панове! Так!
Все.
Так, так!
Павло
Ну, тепер поїдемо у Терехтемирів.
Все.
Поїдемо! Поїдемо!
Петро
Ну, панове, коли вже вам так бардзо забажалося, щоб я був у вас гетьманом, так тепер і я не прічки. Все. Гетьмане наш! Гетьмане наш!
(Уходят с шумом).
Сцена II
На дороге. С одной стороны лес, с другой – Днепр. Игнат и Сава.
Игнат
Що тепер казатимеш, пане Саво!
Сава
Нічого. На Вкраїні є гетьман: ми ще не пропали.
Игнат
Порвалися, мов з мотикою на сонце, бісові!
Сава
Вони про теє знали, що починали. Ігнате, кажуть люди, що хто дбає, той у себе має. Брехня, не вір.
Игнат
Ти бачив, як я бивсь за тебе.
Сава
Багацько дякую! Піди, товаришу, до мого батька, шановного та вельможного пана українського гетьмана, та кажи йому чолом од мене і вічне опрощання!
Игнат
Ні, друзяко, преж хмель потоне на воді, ніж я тебе покину.
Сава
Прив’язать до його залізяку, так і потоне! Мені казали козаки, після того як я їх із полону аж сто та одинадцять вислобонив, знаєш, що вони мені казали? Тоді із оцеї правої руки текла кров, я лежав обомлілий, хворий, як навіжений плигав з ліжка, не знав, куди сховаться од хороби, а край мене стояли козаки і говорили мені схоже на теє, що ти зараз мені промовив: «Дозналися, ка’, ми було лиха, прийшлось було б і нам покуштувати від того бенкета, що ляхи Остряницю частували, коли б не пан Сава! Камінь попливе по воді – тоді хіба ми тебе забудемо!» І от! Мабуть, бісові, умудрувалися, здоровий байдак добули та й узвалили. Атож! Дурний же і я був, що повірив! Игнат. Що ти тепер замишляєш?
Сава
А от що: відправлю собі молебень, заберу свою худобу, що колись оцею (указывает на саблю) собі залучив, поклонюся свому батькові і усім добрим людям, та ще по поклону на всі чотири сторони, та ще один на вісход сонця, поцілую рідну землю, заплачу трошки та й… поминайте як звали! Піду, куди очі дивляться! Коли я їм не до мислі, так і вони мені байдуже! Виженуть горобця із-під оселі, так він і до другої полетить! У ляхів землі багато: може, вони, як спом’януть про теє, яке колись їм лихо я завдавав, та узнають, яка мені за се заплата була, приймуть мене до себе та ще більш зважатимуть, чим ті, за кого я отут (указывает на грудь) аж шість ран залучив. Поблукаю по білому світу, а там, може… Та вже мені шаблею не маяти! Пройшли мої літа із світа, як лист із дерева!
Игнат
Як? Так і закончиш? Такий молодий та голінний! Ні. Не для того сіють пшеницю, щоб сарана поїла. Не для того тебе Бог такою силою та завзяттям наділив, щоб ти себе марно занапастив. Буть тобі гетьманом! Коли не сокол, так рябець; коли не козак, так поляк, а Конецпольський тебе добре знає! Заходила і в ляцьку землю твоя слава! Знають тебе старії й молодії, чули про тебе й дівиці і молодиці! Йти до ляхів – не їсти пирогів! Тільки Конецпольському сказати – зараз дасть війська, і будеш гетьманом!..
Сава
Ні, друже, страшно! Хай мене зневіряють, аби честь моя не була зуривочна!
Игнат
Так що ж! Ти думаєш, що як підеш до ляхів, так вони тебе так і приймуть? На тобі, скажуть, пане Саво, життя-биття, живи у нас та їж хліб, що ми для тебе зготували, за те, що ти колись нам так у печінки в’ївсь. Ні, вони з тобою ще умовляться, щоб ти їм служив, а вони й тобі тут же помагатимуть. Коли змовишся, так тоді й гетьманом будеш. А то сподіваться на ляхів, та ще й чогось лякаться! Вони не такі – сам здоров знаєш! Ік нечистій матері шлях покажуть!
Сава
А коли так, я зостанусь тут!
Игнат
Що ж, волю маєш! Зоставайся при батькові, служи, хай тобою помикають, та оті, що горілку п’ють та тільки багато кажуть, а нічого не роблять, хай вони гордують тобою! Га, нашим Савою! Тим, що колись Остряниця казав: «Оце буде парень! Голову мені одріжете, коли він нас та не визволить колись з-під ляхів, бо я ще такого молодця та розумника не бачив». Отак казав Остряниця, так говорило ціле військо наше, так об тобі судив весь люд православний. Та ще й ляхи-католики, і татари-бесурмени, і усі так говорили про нашого Саву! Тепер Сава підніжок якого Гордія або Завалченка! Гаразд! Гаразд! У очах темніє, як подумаєш, чим би той Сава бути мусив і чим він тепер зоставсь! От як оддякують люди!
Сава
(с жаром хватает его за руку)
Слухай. Чи винен я? Коли у нас живий був Остряниця, тоді от що таке було: як оттепер і бачу, і чую. Діялося те навпісля Стариці. Старшини тільки поховали Левона і сиділи собі на відпочиванні край намету, а мене тоді меж їми не було, я ще з ляхами бився. Прийшов і я, вони почали мене розпитувати, я їм усе, як треба, повідав, про усе їм розказав, а вони тоє як зачували, та лясь-лясь у долоні: «Ай, – кажуть, – Саво, ай, Саво!..» Після того вони меж собою рахували та й не знали, що починати. Гетьман казав – як пани рішать; а пани старшини – то теє, то сеє, нема пуття! Тоді я підійшов до їх та й кажу: «От ви не знаєте, що робить?» «А що?» – кажуть вони. «Нехай, – кажу, – які зостануться тутечки задній шлях стерегти, а пан гетьман хай незабаром поспіша Конецпольського доганяти». Усі согласились. «От, – кажуть, – молодий та розумний: порадив нас!» Пішли ж вони зброї зготовляти та коні сідлати, а пан Остряниця призвав мене до себе та й каже мені: «Я тебе боюся, Саво!» – «А від чого ти мене боїшся, пане гетьмане?» – «А від того, – каже, – що, бач, який ти голінний, та моторний, та розумний, та як тебе усі люблять та поважають. Як ти схочеш, то й мене колись із гетьманства зженеш». – «Ні, – кажу, – при такому гетьманові я хоч посліднім козаком радніш служити!» Тоді ми обнялися та й поцілувалися!
(Отирает слезы).
Добрий Остряниця! Я присягавсь відомстити за його, і дознались лиха ляхи! Тепер у мене зоставалася одна думка: щоб мене вибрали гетьманом. Бо як сиджу собі коли один, то все й думаю, що із сього буде, коли ми по кутках ховатимемося! Треба гетьмана, та треба такого, щоб усіх повернув на добрий лад та совладіти з усіма умів. От, кажу, якби мене вибрали, я б і те зробив, і те змінив, і те врядив; начав із батьком рахувати, а батько і обіщавсь мені. Созвав собі панів старшин на бенкет, і вибрали вони батька! Спасибі й простибі йому! Нащо його? Він молодий, та й у його норов нехороший! Лучче кого-небудь, аби не мого сина! Отак роблять на світі! Що ж я робитиму?
Игнат
Що робитимеш? Не гнівайсь, будь ласкав; на читай лишень оце!
(Дает ему лист бумаги).
Сава.
Що се? Від пана Конецпольського?
Игнат.
Еге!
Сава читает, приходит в смятение, потом садится на землю и погружается в задумчивость.
Игнат
А що, бачиш, вони ще не задумували, а вже поляки уперед нарікають, кому гетьманувати.
Сава
(вскакивает)
Нікуди діватися! Коли Сава не гетьман, то хай він не буде і той, про кого пісні співають! Хоч і напротив батька піду, та за діло! Нехай так не робить! Хоч і поляки нарікуть, та зрадником не буду: оп’ять достанеться послужити рідній Україні. А вже ж, який помай Біг, такий і бувай здоров! Пан Конецпольський уже мене бачив на полі, нехай подивиться на мене у світлиці!
Уходят.
Сцена III
В Трахтемирове. На площади множество козаков и толпа народа. Около церкви старшины. Колокольный звон.
Андрий
(выходит на церковную паперть).
Братці, панове козаки! Оце ми созвали вас усіх раду порадити та діло поладити! Вже два роки уплило з тої пори, як ляхи нашого шановного пана Степана Остряницю загубили, хоробрих старшин та єнералів наших у себе в Варшаві закатували, лихом та напастю бідную нашу Україну посипали. Два роки; за два роки багацько води утекло! Між тим католики нашу віру женуть, церкви плюндрують, святе наше жидові на поругу віддають, над людьми православними ізнущаються, жінок та дівок наших поганять, худобою нашою отцевською та дідівською поживляються. Жалкується Вкраїна, як бідна вдовиця! Молить Бога й не вмолить; блага діти свої і не вблагає. Настигли нас злії невзгодини: вороги нас, безталанних, подоліли! Розбіглися козаки, забули матір свою боронити! Оце так ми помеж собою, зібравшися, рахували та й замишляли, як би нам усім на ворогів своїх одностайно стати, рідну землю свою до себе єднати, а недовірків із її повипихати. Та навкінець утямили, що так як череді без личмана, так козакам без гетьмана. Та й думали ми собі й гадали, кого б нам то, щоб такого хороброго та дотепного чоловіка узяти. Думали ж ми та й думали, та й гетьмана собі вибрали. а вибрали ми собі пана Петра Чалого. Знаєте ви його усі: він чоловік і під літами, і розумний, і хоробрий, та ще сина ма, такого сина, що й ляхи од його трусилися, і козаки йому дивувалися. Отак же, як ви тепер скажете? Чи до мислі він вам буде, чи ні? А меж нами лучшого немає!
Глухой шум.
1-й козак
Аби зараз нас на ляхів повів!
2-й козак
Та щоб козацьку лицарську волю шанував!
3-й козак
Та ми його знаємо, він іще при Сагайдачному полковником був.
4-й козак
Аякже! Се ж Савин батько!
Постепенно шум увеличивается. Слышны слова: «Під Чигирин на ляхів! О, о, о! У нас буде гетьман!» Потом раздаются звуки саблей и слышны торжественные крики.
Игнат
Слухайте лишень, що я вам казатиму! Ігната Голого послухайте!
Шум вполовину умолкает.
Братці! Що вам за радість вибирати старого діда? Що? ви думаєте, що він вас гаразд поведе? Не родить столітній бабі дитини; не шерегувати йому козацького війська, не рихтувати йому на супустатів! Та й не гріх таки вам позабути свого хороброго, голінного пана Саву! А! От кого виберемо, так оце так! Лиха усидить ляшок! І унія к чорту шелехне!
Петро
Панове козаки! Коли я вам не вгоден, може, я й старий, і немошний, і війська вашого мені не шерегувати, ані на ворогів рихтувати, нехай так! Тільки не вибирайте мого сина. Бо він молодий, та ще як хочете, а я хоча й батько йому, а правду треба казати: учився він у ляхів!.. Коли ж вас радити, так от пана Павла виберіть. Так! Або пана Гордія, тільки не мого сина!
1-й козак
От Голий! Нагадав! Коли сам батько про його не гаразд говорить!
2-й козак
Та хай йому болість! Він такий злий та усіма гордує.
3-й козак
Коли б добрий чоловік, так не став би перебивати батька.
4-й козак
Інший би сам сказав: не хочу!
5-й козак
Атож! Таки Петра Чалого, та й тільки!
Все
Петра Чалого волимо! Чолом тобі, наш гетьмане!..
Старшины подносят ему булаву, бунчук и знамя с крестом. Чалый целует крест, берет бунчук и булаву и становится на паперти с торжествующим видом, лицом к народу и козакам. Восклицания умолкают. Все с почтением слушают нового гетмана.
Петро
Ну, пани козаки! Тепер, як ви самі мене вибрали, то ви тепер вже мене й слухати мусите! По старому нашому обичаю, як виберуть гетьмана, то він поступається усіх горілкою частувати, а у нас сього не буде. Гріх тоді гуляти, коли Вкраїні лихо приходиться; зараз добувайте шаблі та самопали, та на ніч у поход під Чигирин. Тоді, як Бог нам поможе і ми щасливо назад звернемося, тоді й веселості собі завдати можна! Збирайте, панове полковники, ваших козаків, та щоб усе незабаром у вас уво знаряді було! Чуєте? Панове Максим Горленко та Микита Завалченко хай зостаються на сторожі – Терехтемирів боронити! Ідіть, козаки, та на вечір сходіться!
Восклицания: «Здоров’я нашому гетьманові!»
Петро
А ми з вами, панове старшини, підемо у церкву та Господові помолимось, та розсудимо, як що кому треба чинити, а там, перехрестившись, – гайда! Може, кому прийдеться за віру умерти: дай, Боже, мені!
Голоса старшин
Не дай, Боже, наш гетьмане!
Петро
Чом? Хто терпен, той спасен, а хто за віру умирає, той собі царство заробляє!
Уходят в церковь. Козаки идут в разные стороны, поя песню:
Ой дай, Боже, за гетьмана нового
Жити, як за старого!
Хліба-солі його уживати,
Лядські городи плюндрувати,
Слави, лицарства козацькому війську доставати!
Ой дай, Боже!
Сцена IV
Около Савы собирается толпа козаков. Игнат стоит в отдалении.
1-й козак
А що ж, пане Саво? З тебе тепер могорич: що бо не дурно було, щоб і ми знали, що не тебе гетьманом, а твого батька вибрали!
2-й козак
Ну його! Ач як запишнівсь, і говорити з нами не хоче!
3-й козак
Ходім від його!
Сцена V
Сава стоит в задумчивости. Игнат медленно приближается к нему. За ним Лисецкий.
Игнат
Пане Саво, Саво! Схаменись! Се я, твій Ігнаті Бідага! От тобі! Тепер зусім розщитавсь з козаками? Оддяковали вони тобі за вірну службу.
Сава
(с жаром)
Ігнате, прощай!
Игнат
А що ти надумав?
Сава
Або до Конецпольського, або топитися.
Игнат
Нащо топиться? Конецпольський ще провожатого дає.
(Лисецкому).
Оце, пане, той пан Сава Чалий, що вороги шанують, а свої глумують.
Лисецкий
Пан му й каже свій чолом вам, посила оцей лист і приказує увірити пана, що він панові тепер буде і другом, і оборонником! І просить пана до себе.
Сава
Гарно! Багацько дякую панові. Приїду через два тижні.
Лисецкий
Та, видиш, пане, ваші козаки у похід зібралися, так пан із тобою має порадитися.
Сава
Не бійсь! Не довго находяться. Скажи своєму панові Конецпольському, що я йому, моєму оборонникові і добродітелеві, у всім радніш услужити, та скажи ще, щоб він не сумлівався – я тепер вірний і щирий послушник його милості короля і Посполитої!
В светлице Вапулихи сидит в горестной задумчивости с заплаканными глазами одна Катерина.
Катерина
(встает и поет песню).
Чи я в лузі не калина була?
Чи я в лузі не червона була?
Нащо мене порубали і гіллячки поламали?
Така доля моя!
Чи я в полі не травина була?
Чи я в полі не зелена була?
Нащо мене покосили і в копиці зволочили?
Така доля моя!
Чи я в батька не дитина була?
Чи я в батька не кохана була?
Нащо мене засватали і світ мені зав’язали?
Така доля моя!
Чи не було річеньки утопиться мені?
Чи не було кращого полюбиться мені?
Достанеться стиду-бриду цілувати повновиду!
Така доля моя!
Бідна моя головонька!
(Плачет, наклоняется к столу и закрывает лицо руками).
Настя
(входит)
Катерино! Чого се? Боже мій милесенький! Уп’ять! Чого ся зажурила? Оце яка зарюмана! Ходім лишень! Там у нас дівчат зібралося: танок заведемо!
Катерина
Бодай тебе з твоїм танком!.. Мені дихати важко, а вона з веселостьми розносилася!
Настя
Що там за лиха година?
Катерина
Еге, сміх, бач, а коли б тобі те, що мені…
Настя
Та що ж там? Ану лишень скажи!
Катерина
Заміж мене віддають.
(Плачет).
Настя
За кого?
Катерина
А за кого?! Бодай би він не діждав! Ігнат Голий, казала мати, свата.
Настя
Тільки що свата!
Катерина
Але… Так вона мене позавчора призвала та й каже: «Щоб ти, донько, знала: свата тебе пан Ігнат Голий, чоловік важний, ще із старших, чи підеш за його?» Я було замиркотала, а вона на мене як погляне – так… А я й злякалася та й сказала: «Як хочеш, мамо, а мені як ти волиш, так твоя воля нехай і буде!» А вона мені й каже: «Ну, так от же, як вернуться з походу, так зараз і рушники подаєте». А мені не те щоб жити з ним… дивиться на його вадить!
Настя
Так нащо ж ти придалася? Аже ж мати тебе питала, чи хочеш за його!
Катерина
Так я боялася.
Настя
Ох, сміх і горе з тобою, та й годі! Хіба ж ти забула того… свого… по кім не одна дівчина уздихає, а він те й зна, що до тебе!
Катерина
Ох, сестрице, душечко! Якби ти знала, як я люблю його! Далебі, оце як днів зо два не побачила, так неначе зувсім світ ізмінивсь, та так серце уривається, що не дай його Боже!
Настя
А він оце і в поход не пішов. Усі пішли, він зостався.
Катерина
А він тут?
Настя
Та я його сьогодні вранці бачила, та такий чогось смутний та невеселий.
Катерина
Ох, моя матінко! Мабуть, узнав! Що ж я йому й казатиму?
Настя
А він щодня бува у тебе? Давно ти його бачила?
Катерина
Та от уже з півтижня.
Настя
А чого доброго? Батько його тепер гетьманом: сі чоловіки коли добрі і ласкові, а як піднімуться вгору, так і забули! Аже ж хоч і мій: який був дошпетний та приязний, як він мені боживсь та присягавсь!.. «Не покину, – каже, – тебе ніколи, поки живий буду, тебе не забуду». А от як його зробили полковником, так тепер і мимо пройде – мов ніколи не бачилися! Та Біг з їм! Коли він мене позабув, так і я його. Гляди, щоб і твій з тобою того не подіяв.
Катерина
О ні, Настусю, далебі, ні. Він такий добрий та вірний, – він мене повік не забуде, швидче сам собі смерть заподіє, ніж мене любить перестане! Ох, кращого молодця на світі нема. Про кого пісні співають? Кому молоді й старі дивуються? Куди не поглянеш, куди не прислухаєшся, усе про мого Саву! О, колись і мені лежало це радістю на серці! Було, як зійдуться дівчата: кожна вихваляється своїм коханком, а як до мене дійдуть, усі притихнуть. «Ні, – кажуть, – від Катерининого краще і моторніше немає!» Його й хвалять, його й славлять, а він каже: «Що мені оця слава? Мені щоб тільки віра наша була ціла та вороги нас не зобижали, об сім тільки й Богу, – каже, – молюся!» А як один раз ми сиділи тутечки удвох, а він мені так жалко розказує, як ляхи наших зобижають та віру женуть, та й каже: «Гарно, Катю, за віру свою вмерти: і Біг тому на тім світі заплатить і пам’ять його люди шануватимуть. Що, – каже, – якби нам з тобою ув один час присудила доля за свою віру вмерти, поховали б нас у одній ямці, а душі наші у Господа Бога тішилися!» Тоді мене аж у сльози кинуло! Та якби ти почула, як він візьметься розказувати, як він воював, та де бував, та які біди йому прилучалися… І Боже мій! Подумаєш, чого то він не одбув на своєму віку, а все ж то Бог доброго боронить!.. Ох, Настусю, Настусю! Не бути мені за ним – не бути мені ні за ким! Понесуть мене на гробовище: я умру з печалю!
(Плачет).
Настя
І мені вже жалко стало. Кріпко ти його любиш!
Катерина
А ти думаєш ні? Далебі, люблю. Коли б не любила, так я б так і не говорила.
Настя
Та коли ти певне знаєш, що він тебе не зоставить…
Катерина
Далебі, знаю, сестрице. Він мене любить! Його хотіли сватати на великих паннах, так він одмагався! Та він мені сам казав, що мене не покине!
Настя
Так що ж ти? Бух матері в ноги та й скажи, що я, мов, ні за кого не хочу іншого; люблю Саву – йому й жінкою буду.
Катерина
Так я боюся.
Настя
Так що ж будеш робити?
Катерина
Та яй сама не знаю, що мені робити на світі! Ох, бідна ж моя головонька!
Настя
О, та чудна ж бо яка ти, сестрице! Справді, з тобою і наплачешся, і нарегочешся. Коли ти боїшся, так я сама піду та й скажу твоїй матері.
Катерина
О ні, Настусю, не кажи, будь ласкова, не кажи: я боюся…
Настя
Так ти, мабуть, хочеш за Голого?
Катерина
Хай його лиха година поб’є! Я ні за кого не хочу, тільки за мого Саву.
Настя
Ну, так на тебе нічого дивиться! Плакатимеш – очі виплачеш, а доброго нічого не буде. От тобі побожилась: піду та й скажу, що ти любиш Саву. Сьогодні увечері скажу.
(Идет к дверям).
Катерина
(бросается за нею)
О, не кажи, Настусю, стривай!..
Настя
Хай не Настя буду, коли не скажу!
(Уходит).
Катерина
От тобі на! Що, як вона скаже? Як мені матері відказати? Ох, матінка моя!
Сцена II
Сава входит.
Сава
Здорова, Катю.
Катерина
(кидается к нему на шею)
Мій Саво, мій миленький!
Сава
Ох, моя душенько! (Прижимает ее к груди). Погано нам приходиться; душно мені на світі! Катерина. А сьогодні жарко.
Сава
Жарко, Катю, дуже жарко (указывает на голову); отут горить (указывает на грудь); отут пече! Катю, Катю, може, недовго нам тішитися; недовго нам бачитися! Розлучає нас злая доля!
Катерина
Як? Ти мене покинеш? (В сторону). Ох, матінка моя рідна – узнав!
Сава
Покидать тебе! Хай Бог того покине, хто свою кохану покидає! Ні, Катю: не я, а ти мене покинеш… Розлучає нас лиха доля.
Катерина
(с трепетом в сторону)
Якраз! (Саве). Оце ж твій батько як став гетьманом, так ти ізмінивсь.
Сава
Ох, не рви мого серця, вже його і так трохи не розшматували. Я до тебе біжу для розваги, а ти мені знову труда завдаєш. О, якби ти знала… Катю, ти не знаєш, як оддякують люди; ти молода, ти сього не знаєш! Тепер уже я не той, що був колись: за мою службу, за мою працю з мене знущаються, цураються мене, наругаються надо мною. Не той уже я Сава! Покинули мене брати мої, одступивсь од мене рідний батько, нема в мене ні друга, ні приятеля – один я зостався!
(Смотрит на нее с нежностью).
О ні, я помилився, є ще у мене ти: іще я не зусім сиротина!..
Катерина
Саво!
Сава
Ох, Катю, Катю! Прощай, я піду, мені жити тошно – я хочу вмерти!
Катерина
О, не вмирай, Саво! Коли ж умирати, так помремо обоє.
Сава
Серденько, душенько моя! О, якби тільки вмерти! Може, цілий вік достанеться блукати по світу, усіма забутий, як приблудна вівця. Знаєш, мені вже не можна тута жити, не хочуть, щоб я жив тута… Я піду відсіль, піду куди очі дивляться. Може, де на чужині загину, тоді хоч ти згадуй мене! Не забувай мене!..
Катерина
Я піду з тобою.
Сава
О ні! Тяжко-важко тобі йти за мною: у тебе мати, родичі, ти жалкуватимешся навпісля!
Катерина
Ав тебе хіба батька нема?
Сава
Батька? Не кажи мені сього, я загубив, я протесав свого батька, або він мене, проте нехай нас Біг розсудить! Ледащу шкапу поганий їздець у сто разів лучче поважає, ніж вони, сі козаки, мене, бідного.
Катерина
О мій миленький! Та щоб же їх недобра година узяла, як вони тебе зневіряють!
Сава
Спасибі, що хоч ти обо мні пожаліла! Мені і на світі жити вадить. Коли б не теє, я б утопився.
Катерина
І я з тобою!..
Сава
Ох, ти моя миленькая, добрая Катя! Вона на усе готова!..
Катерина
На все, далебі, на все! Як ти підеш, я за тебе вчеплюся, хоч ти мене відженеш, я оп’ять-таки піду, усе-таки не одстану од тебе!
Сава
А мати, а родина?
Катерина
Матінка!
(На глазах ее навертываются слезы).
Сава
От бач, тобі й жалко!
Катерина
Жалко? А як же не жалко! Бач, тобі не жалко мене покидати.
Сава
О, щоб мені смерть на сім місці!
Катерина
Коли смерть, так обидвом вмісті! Я від тебе не одстану. Щоб мене грім убив, коли я хоч часиночку без тебе житиму! Мати!.. Мені без тебе ніщо не дорого; коли ти справді задумав іти – я покину матір, таки піду за тобою!
Сава
Без тебе мені тож світ божий – темниця, тільки мені тебе жалко! Я піду, сказано, куди очі дивляться: наберусь і лиха, і горя. Може, де коли і хліба не їстиму, і сльозами умиюся… як ти усе те терпітимеш?
Катерина
Бач, який ти: ти так зможеш стерпіти, а я й не зможу! Я люблю тебе.
Сава
Я піду у лядську землю.
Катерина
Хоч і к татарам, хоч на край світа! Я все-таки тебе не покину. Далебі, не покину: що хочеш роби, а коли ти справді надумав іти – я не зостанусь!
Сава
Квіточка моя весняная! Ягідка моя червоная! Біля тебе й горе забудеш. Геть, каталажна думка! Я уп’ять Сава, той Сава, що був і преже. Нехай з мене знущаються, нехай з мене глумують – є у мене хто мене приголубить!
(Обнимает ее).
Сердечко, рибонько! Катречко моя!
(Целует ее со слезами).
О, якби наші душки отак обвилися та заразом і вилетіли з тіла!..
Сцена III
Параска входит.
Параска
Що це, Катю! Оце так… От невіста!..
Катерина
(в испуге отскакивает)
Матінко!..
Параска
Пан Сава! Ну, до діла! Гетьманський синок! Ні, се вже як хочеш, а тільки вернеться батько з похода – я піду до його: ти взнаєш, як дівчат зводить! Не погляжу, що ти таке єсть! І ти, бісова, що се ти робиш! А, невіста ти! Та ти мене на цілий вік осоромила. Стривай, я покажу тобі! Ач як міцно обнялися! Дивіться, які наші молоді!
Катерина
Ох, бідна ж я.
Параска
Ач! Така-то ти, мабуть, будеш, як і заміж підеш!
Сава
Пані моя! Хоч я і виноватий тим, що нищечком вчащав до твоєї доньки… та вже як покоритися, так і Біг простить. Я на її нічого поганого та худого не замишляв: я її любив… вона мене; нам обоїм одно без другого жити не любо. Що ж, кажуть добрі люде, що вірному коханню і Біг не противник! А я любив її, і люблю, і вічно любитиму! Вона мене тож… Ані я до другої, ані вона до другого не підемо! За таке кохання нема гріха; ми не винні, що нам Біг серце дав.
Параска
Так ти хіба не знаєш, що вона заміж виходить?
Сава
І не знаю, і не чув, і не вірю. Хіба ти її приневолиш? Що ж із цього буде?! Загубиш нас обох, і зятеві журба вічно буде, і сама собі печалю завдаси! Я тільки знаю, що моя Катречка щиро і вірно мене любить, як і я її. Коли ж лиха доля нас розлучить і не дасть нам умісті жити, то ми й тому раді будемо, що не витерпимо розлуки, а справедливий Господь хоч не на сім, так на тім світі наші душі усе-таки докупи злучить!
Параска
І ти любиш Саву, донько?
Катерина
Ох, матусю, люблю!..
Параска
Так нащо ж ти, як Ігнат Голий тебе сватав, сказала, що хочеш?
Сава
Як? Ігнат Голий! Тебе сватав? Ти согласилась, Катерина?
Катерина
(кидается к ногам матери)
Матінко, ненечко! Прости ж мене! Я побоялась: так, сама не знала, що сказала – сказала, та й сама не рада. З тої пори оце мені така мука, що і хліб на думку не йде. Я люблю Саву, до віку вічного його любити буду! А Ігната Голого… як він мені на мисль прийдеться, так аж у грудях важко стане. Далебі, матінко, я тілько злякалася, а я люблю і любитиму одного Саву. Не розлучай мене з ним, матусю, бо і він мене любить!
Параска
Так нащо ж ти сказала? От дурна! Хіба я тебе приневолювала, чи що? Ач! Сама собі жалю завдає! Біг з вами, діточки! Коли вже так собі любитеся, то і Біг з вами! Я вам не розлучниця! Хоч куди, так я нічого. От вам моє благословення! Я не буду супротив… Пан Сава чоловік гарний і добрий і великого роду, і все… Біг з вами! По мені, так хоч зараз до вінця.
Катерина
Ох, матусю, миленька матусенька, як же ти мене звеселила!
(Бросается на шею к Саве).
Саво, ти мій тепера!
Сава
(кланяется Параске)
Не знаю, моя нене, чим тобі і дякувати: ти мені віку прибавила.
Параска
Господь з вами, діточки: любітесь собі – мене не забувайте, от уся й дяка.
Настя входит.
Катерина
(бросается к Насте на шею)
Сестрице, Настусю! Тепер Сава мій! Мати така добра – як узнала, так зараз нас і благословила.
Настя
Ну, що! Не правду казала я тобі: признайсь матері – вона тобі нічого, а ти тільки й знаєш, що рюмаєш.
(Параске).
Здоровенька була з молодими, тітко!
Параска
Спасибі. Бач, яка ти, Настю: знала, що моя Катя любить Саву, а мені не сказала. Я б тоді зараз згодилася, а то, сердешна, що одбула! Бач, як з лиця спала! А все то через журбу!
(Берет Катерину за голову).
Яка головка гаряча, а очі які червоні! Піди, моє серденько, умийся холодною водицею, може, воно полегшає.
Катерина
Ні, мамо: мені й так легко на серці.
Настя
Сказано – жених та невіста! Тепер тільки помолитись богові, та й до шлюбу.
Сава
А я попрошу тебе, мати, чи не можна так, щоб на сім тижні і весілля у нас було.
Параска
А батька твого підождати? Хто ж у нас на весіллі буде?
Сава
Нема у мене батька! У мене тепер є мати! Справимо весілля і без гостей, а то мені треба поспішати…
Параска
Правда. Твоє діло військове. Та у теперішню годину як веселитися – то тільки гріха набираться.
Настя
Ану лиш ти, молода зарученая, ходім у твій садок, либонь, рясно цвіте!
Катерина
Ходім, Саво!
Сава
Ходім! (В сторону) Ігнат Голий! Оце ще мені карлючка!
Уходят.
Сцена IV
В городе Терехтемирове. Колокольный звон. Толпа, крик, множество народу бегут, теснясь в беспорядке.
1-й
Наші вертаються з похода.
2-й
Де?!
3-й
Та ондечки. Не бачиш? Уже у городі.
2-й
А, тепер і я бачу
3-й.
Насилу доглядівся.
Микита с козаками выходит навстречу гетману и старшинам, которые сходят с коней. За ними едут козацкие полки. Народ толпится около гетмана. Восклицания. Расспросы.
Народ
А що? Ну? Чи щастя, чи нещастя? Чи побили ляхів?
Гетман Петро Чалый
Багацько заходу, а день празнику. Бачите, пішли ми у поход, а нас мало. Зустрівся з нами отряд ляхів, так ми його й побили. Та ще й два табора полонених навезли. Та все то не важность. Хотілось було у Чигирин убратись та саме лядське гніздо поворушити, та ні, не з силою! Треба більш козаків понабирати: і за те спасибі, що деякі поприставали до нас, учувши об нашої справі. От як більш позбираються та ще запорожці злучаться з нами, тоді сміло можна сподіватися, що додамо лиха супостатам.
Народ
Ну, а все ж таки наші одоліли?
Петро
Та наші, та що із сього пуття ще? Треба більш!
Народ
Що ж? І за се дякуємо Богові. Гей, наші одоліли! Гетьмане наш, милий гетьмане наш!
Петро
(обращаясь к козакам)
Ну, тепер, хлопці, я вас одпущу. Спасет Бог за вірну службу! Ідіть собі та поділітесь здобичею та без свари, без чвари, тихенько та хорошенько. А потім відправте собі молебень та панахиду по вбитих, хто у кого прилучиться, або родичі, або приятелі… Що ж робить! Військове діло – терпіти треба. Та і того не забувайте, що хто за віру свою загинув, то того Біг на тім світі не зоставить. Та глядіть, багато не гуляйте, бо тепер такове діло, що як ляхи узнали об нашій справі, то так і стерегтимуть, щоб нам напасть учинити. А через тиждень оп’ять: я куняти не люблю. Мені щоб усе жваво, та бойко, та моторно було. Ну, ідіть собі!
(Козаки начинают расходиться).
А ви, панове старшини, будьте ласкові, ходімо до мене. Після похода відпочити треба.
Микита
Чолом твоїй милості, високовельможний пане гетьмане!
Петро
Здоров, здоров, пане Завалченко! Чи все гаразд було без нас: у городі? дома у нас? Чи не чув чого? Чи не бачив?
Микита
У городі то, пане гетьмане, нічого. А чув я тілько, що вискакують тут ляхи та ходять перевдягнуті.
Павло
Треба глядіти. А то вони, сучі, лукаві як біси. Появиться один, а там другий, а там – гляди – чого доброго! Та ще оця жидова… Ік злидню б усю її повипихати!
Микита
Але… Вони самі повтікали. Бо як народ розсердивсь, то яким ще сторчака у воду завдали.
Андрий
Так бісовій жидові і треба!
Петро
Ну, більш нічого не чути?
Микита
А що, пане гетьмане, не любо і тобі то буде слухати, як я тобі повідаю. Та що ж, треба!
Петро
Що таке?
Микита
А от що, пане гетьмане: син твій по кривому шляху поїхав.
Петро
Що таке?
Микита
Да так, що його тепер і у городі чортма, – поїхав, а куди, хто його зна! Та ще й оженився. Та забрав свою жінку, і худобу, і челядь та й майнув. А було се… коли? У понеділок! Так! у той понеділок!
Павло
От тобі на!
Андрий
Оженивсь без батька!
Степан
Та й майнув казна-куди!
Грицько
Та вже хто батька не слуха, то з того добра не буде.
Петро
На кім же він оженився?
Микита
На Вапулівні Катерині: її мати удова, жінка полкового обозного: він умер років зо два тому. Оженивсь та й поїхав. Бідна теща от як убивається!
Петро
Господи!
Микита
Вона зовсім була заручена з паном Ігнатом Голим.
Все смотрят на Голого.
Петро
(подумавши).
Ходім, Микито, розкажи мені, як се діялося?
(Уходить с Микитою).
Павло
Се ж він розсердивсь на нас, що ми батька вибрали, а не його!
Андрий
Падлюка ж він, коли батьку завистує!
Антин
І де се видано, щоб жениться без батька?
Онисифор
Та ще й відняв у свого приятеля невісту!
Ничипир.
Бач, Ігнате, ти за його заступавсь, а він чим тобі оддякував.
Карпо
Ач, бідний, як змінивсь!
Андрий
Не оступавсь би за його. А то, бач, грів гадюку у пазусі – вона й укусила!
Павло
А голінний хлопець був сей Сава, та звів його лукавий!
Андрий
Так що ж, що голінний! Хіба ми його й не честили за те? Йому усе було, чого він стоїв. Що гетьманом не вибрали? А те б знав, бісів, що хоча він і був молодець – не через батька се. Якого напусту про його напустили! Чим ми його не шанували: і подарунками, і честю.
Павло
Ну, а він усього того й стоїв.
Андрий
Те! Оддякував він гарно за се! Не по щирій любові служив він родині, а з користі.
Ничипир
Атож. З чого він нажився! Все з нашої ласки. Нехай би вернув усе!
Онисифор
Та вже се йому не минеться.
Карпо
Ну його к злидню! Що ви з їм розвозилися! Баба з воза – кобилі легше.
Грицько
От Карпо хоч як, так вигадає.
Расходятся.
Игнат
(остается один, стоит несколько минут, как вкопанный, потом с досадою топает ногами и рвет на себе волосы)
Побила мене лиха година!
Сцена V
В Немирове у Конецпольского. Конецпольский и Сава.
Конецпольский
Так, Саво. Нехай кажуть, що ми не шануємо тих, що нам коряться – ти не те скажеш.
Сава
По віки вічні дяковатиму за вашу ласку.
Конецпольский
Що казав, усе те сповнив: і земля у тебе є, і хутір, і усякові статки. І от наказав дом вибудувати, живи та служи нам.
Сава
Поки сили буде на все радніш для вас.
Конецпольский
А меж тим я напишу об тобі. Хоча ваші козаки так розгнівили короля і Посполиту, що їх повернули у хлопи, та ми такі – коли з щирим серцем покоритеся, оп’ять положимо ласку! А я таки настою на тім, щоб оп’ять гетьмана поставили – і. тоді, Саво, узнаєш мою правду! Будеш українським гетьманом!
Сава
Тоді, пане, перше діло моє буде вірною службою оддякувать його мосці королю і тобі, моєму батькові і добродітельові.
Конецпольский
Тоді інак буде. Ти чоловік розумний і дотепний. Під тобою швидше вони увіймуться, шизматики сі. Тоді, сподіваюсь, унія вже візьметь своє.
Сава показывает вид презрения.
А що ти? Чого ти так дивишся! А, я знаю, ще не розвикся з козацьким духом! Ну, побудеш у нас – змінишся! їдь тепер до своєї вотчини, а у неділю до мене, та я таки й сам у тебе на новосіллі буду.
Сава
Унія! (Помолчав немного). До зобачення, пане!
Действие 3
Микола Костомаров
1 | 2 | 3 | 4
Сцена І
В Немирове, в доме Конецпольского. Конецпольский, Лисецкий.
Лисецкий
От диво, пане!
Конецпольский.
Що таке?
Лисецкий
Як би пан думав! Той Ігнат Голий, що здавна зо мною перемовлювався, як би пан думав?! На Саву тепер наріка!
Конецпольский
Як?
Лисецкий
Каже, мов сей Сава нароком прийшов, щоб до нас підсусідиться, та взнавать про наше! А він, каже, од козаків посланий, щоб одвод зробить. Нехай, каже, пан йому не вірить, бо він його ізражати мислить.
Конецпольский
Як же? Коли він сам тебе до Сави проводив!
Лисецкий
Отож і мені чудно. Нате вам оцей лист від його.
Конецпольский
(читает)
«Многі діли дивні діються. Іздавну я вам був радніш, а оце і мене було підрадили. Я думав, що сей Сава з щирою правдою до вас, аж тепера взнав, що він з козаками в ладу і перемовляється з їми через листи. Хай його високовельможний пан бережеться: він ізрадник, він вам лихує! Вірний і найпослідній панський слуга і підніжок Ігнашка Голий». Лихий же їх розбере!
Лисецкий
Та я на се, пане, не дуже потураю.
Конецпольский
Тільки сей Сава недобре щось на мене позира, як я йому про унію стану казати.
Сцена II
В Терехтемирове. Толпа старшин и козаков прохаживается, разговаривая между собою.
Максим
Що, панове, казали, уп’ять у поход?
Ничипир
Бодай його возилася з походами! Ходиш, а нічого не виходиш.
Карпо
Панові Ничипорові усе б пожива була.
Ничипир
А що ж марно биться! То не козацьке діло, коли воюєш без поживи.
Андрий
Та що, братці? Щоб сього гетьмана трясця взяла! От уже вісім місяців гетьманує, а що ми зробили? Дальш Терехтемирова носу не ткнем! Преж казав, що нас мало, от уже й ціле військо зібралося, а все нічого нема путнього.
Антин
Мов нароком усе бариться!
Степан
Та ще й спесивий який став: ото колись я прийшов до його, так він такий, що ну!
Грицько
Щось, панове, та недаром він… Хай мені не зна що, коли у його поганого немає на думці.
Павло
О ні, панове, за се я стою! Оце що він рахманний здається – побачимо!
Карпо
Та вже як хочеш, а я став помічати: батькові його лихо, коли мені щось та недобрим воня!
Игнат
Та й дуже недобрим, пане Карпо! Вам, панове, тільки так здається, а я навірняка знаю, що нам скоро біда прилучиться.
Голоса
Яка?
Игнат
Така, що здорово біга! Коли ми не випережемо її, так пропадемо: ляхи усіх живцем заберуть.
Павло.
Від кого так?
Игнат
Від одного зрадника, сучого сина! Від тої гадюки, що, казали, я у пазусі грів. Від Чаленка. А що, панове, ви ще не знаєте, де він?
Антин
А чорт його зна, пішов кудись блукати!
Грицько
От уже півроку і чутка об йому пропала!
Игнат
Так знайте ж, панове. Він живе біля Немирова та й панує. Зазнавсь з ляхами, купив маєтку, вибудував хоромину, звівсь з Конецпольським та на нас на усіх тепер лихо замишля.
Павло
Не минує він наших шаблюк, коли се правда.
Грицько
Я вже заздалегідь об сім прочував.
Павло
Прочував, та й гадки не взяв.
Грицько
Ні. Се вже я такий, що від мене ніякий чорт не сховається. Провідаю, як не вихиляйся!
Игнат
Ти чи провідаєш, чи ні, а я вже і провідав, і узнав. Нате вам, панове, оцей лист: коли хочете допевнитись, що се не брехня – прочитайте лишень!
Грицько
Я не вчений, так хоч і не глядіти. Чому можна, я й так повірю; а чому не можна, так хоч ти цілий оберемок паперу принеси, так, далебі, не повірю.
Павло
Давай!
(Читает).
«Кгди би нам із тобою побачитися, так щоб ти од вражеских помислов слабоден був, то я упевнив би тя, щоб ти не лякався, бо тебе не ошукають, але вельможним войска запорозького гетьманом поставлять!»
Грицько
Бачите. Що ж оце він затіва?
Антин
Еге, перся, бач, у гетьмани, так не дали; так він от куди вдаривсь.
Mосий
(раздвигая старшин, скоро).
Ану, стривайте! Ще? Що дальш буде?
Карпо
Тю! дивіться лишень! От іще і він нехай прочита! Дайте йому. Він там розбере лисого діда.
Mосий
А що, не розберу, думаєш?
Карпо
А дай йому, пане Павло, нехай він похарамарка.
Павло
(дает ему письмо под нос)
Ну на, дивись!
Мосий
(разбирает)
Аза, ні! помиливсь трошки: здається земля, а воно, бач, живіте. Чортова ляхова писать не вміє. Як погано!
Карпо
А що, розібрав?
Мосий
Чорт його розбере! Погано написано.
Карпо.
Ні, ні, почав, так кінчай!
Мосий.
А, ну тебе!
(Отходит).
Карпо
Ач, вирвавсь, як Пилип з конопель! Та ні: не при тобі, мабуть, написано.
Мосий
(покачивая головою)
Еге!
Павло
Ну, слухайте дальш: «А як твоє жоланье єсть послужити крулєвству і щоб ти не боявся ворогів, бо єсли вони увідають, мусут тебе у заліза утрончити або забити, то ти спішно утікай до нас, а у нас пристальний приют тобі налізен буде, і од жадного неприятеля небезпеченство, але шана як потреба». От що робиться, панове, а ми сього й не знаєм!
Степан
Ну, спасибі тобі, Ігнате, що ти зумів ізвідати, а то ми б усі пропали.
Павло
Ну, як же ти, Ігнате, сей лист добув?
Игнат
Бачите, він то ще іздавна замишляв, як би нас загубити, а собі щастя від ворогів залучити. Іще з тої пори, як ляхи забили нашого покійного Остряницю, то хоч він і такий і сякий, і воював гаразд, – а все у його на думці погане було. А Конецпольський то й шукав такого, щоб йому про нас звістя давав. Чого шукав, то і наліз! Обізвався коростявий до шолудивого! Ізвів їх дідько! От Конецпольський і присила йому листи та подарунки, а він його за те звіщав, що у нас робиться. Після того Конецпольський і пише до його: зрадь, каже, Саво, своїх, а ми тобі за се… А Сава то й дума-гада: нехай виберуть гетьманом, тоді усіх ляхам віддам! От і я, дурний, за його заступавсь. Чорт його знав: спасибі, що ви мене не послухали! Ото вже як вибрали батька, а не його, так він і майнув. А Конецпольський того не знав, що Чаленко вже уїхав до його, та й прислав посланця, а я того посланця й піймав і оцей лист одняв, та ще й кажу йому: «Я Саві приятель: я йому оддам». Затим, панове, відпустив я посланця, що мені хотілось узнать, що дальш із сього буде. Ото і вам нічого не казав, та до Сави присусідився і йому давай писати, що я на його нічого і щоб він мені звістя дав, як він собі має і що робить. От він мені і присила лист. Нате його вам, оцей лист. Прочитайте.
Павло
(читает)
«Та вже мені не жити з козаками: дякую за те, що ти мене не забуваєш – є з ким із своїх розмовляти, – але мені Конецпольський обіщує гетьманство. Тоді я тебе не забуду». Та ще й підписався: «Був колись козак, а тепер лях». Що скажете, панове?
Грицько
Ач що? бачите!
Степан
Смерті предать його! Такого злодія земля терпіти не мусить.
Павло
Як то ти його вкусиш! Смерті предать!..
Игнат
От диковина! Тільки на мене поважтеся, а я вас прямо на його наведу, нишком – ніхто й не взна. Дней у вісім доскочимо до Немирова, а відтіль він за дві милі.
Антин
Такого ірода, мабуть, і на світі не було. Як же? Батька свого, рідного батька ворогам продає!
Онисифор
Іюда, бісів син!
Игнат
Що ж ти будеш робить!
Микита
Або, ну як йому не соромно: товариша свого як підвів! Га, невісту перемовити! Пропала бідна й дівчина.
Игнат
Але! ото ж воно! Чи мене то вже, мабуть, Біг святий спас!
(Крестится).
Слава йому, вічному создателеві! Попавсь було я у дияволові шпони. Ви ще, панове, не знаєте, що це за дівчина? Сохрани мати божа!
Все
(	с любопытством)
Що? Що? Як?
Игнат
А що? (Вполголоса, с таинственностью). Відьма, чарівниця.
Козаки
(толпятся около него)
От! як! Ану! розкажи! А що там таке?!
Игнат
Хай мені очі вилізуть, коли вам неправду скажу. Ото, братці, прямо кажеться, що на вовка помовка, а злодій кобилу вкрав. От, року півтора тому, усі казали про Гапку Мотрошиху, що буцім вона відьма та що до неї із синього кута змій літав. Або яка шкода у кого зробиться, – усе вона! Або болість кому прилучиться, – усе Гапка винна! А як її убить хотіли, а вона утекла, тоді всі казали, що у сороку перевернулась та й улетіла к дияволу. Аж, братці! ото вона спасенна душа: перетерпіла що, та ні за віщо! Після того я її бачив! Та де бачив? У монастирі. Не їсть, не п’є, Богу молиться! А ми он що на її узворотили. А се, панове, що не діялось, так от нехай мене хрест поб’є, хай я крізь землю провалюсь живий, коли се не так, – се все ота бісова дівчина! Вона і Саву так зурочила. Хотіла вона і мене загубити, і ото, бачу, таку мороку напустила, що я її сватати став, так сохранила мене цариця небесна! Подумав я тоді божої матері молебень відправити. Тільки що відправив, а у мене очі й розкрились. Воно, бачиться, молитва й одоліла дияволову силу; так вона бачить, що ні, не на того напала, учепилась за другого та й поволокла. У мене ще тоді догадка була, та все так та так, а ото вже, тижня зо два, був я на луці, що на праву руку од ліса. Сонечко стало сідати, дивлюсь: зміяка такий престрашенний летить, а з хвоста так іскри й сиплються; приглядівсь… аж на зміяці сидить вона, Савиха, а на голові у їй такі предиковинні квітки, що й розгадати не зумієш. Я як перехрестивсь, та як тричі плюнув, та як крикну: «Во ім’я отця й сина і святого духа амінь!» Як же по всьому лісу підніметься вітер, та як загирує, та під зміяку, а зміяка той так і шелехнув! Тут де не возьмись ключа чортів, і чорних, і синіх, і вишневих, і всякових: як підняли вони за волосся Катрю та й шмогонули оп’ять к злидню! А се ж, мабуть, летіла вона яку шкоду нам вчинити. Отаке, панове! Щоб мене Бог убив, коли я хоть на ниточку збрехав!
Максим
Ну, Біг же тебе спас, що ти на їй не оженився!
Грицько
Воно й по лицю видно було, що вона відьма. Мені ще тоді, як усі казали на Гапку, не вірилось. «Ох, не Гапка се, кажу, – інша, мабуть!»
Ничипир
Бідна Гапка; от согрішили ми, що казали так! Тепер вона свята буде.
Степан
За се нам треба перед нею опрощення прохати.
Онисифор
А ту, бісову, покарати!
Андрий
Покарати, покарати. Хіба спершу Біг смерті завдасть, а то сучий син буду, коли не уб’ю її.
Степан
Воно так на світі діється, що вже хоч як, а хто по закону іде, то той законне й робить, а хто ні людей не слухає, ні Бога не почитає, того й діла казна-які. Бо хто по-божому іде, то у того тільки те й на думці, щоб як то угодне Богові зробить, а вже хто супротивник Богу, то той і до людей уже не такий, і не те, сам собі вадить! Так я кажу, панове?
Несколько голосов
Так, так.
Степан
Ну, от бачите, хоч би оця відьма! Вона, бач, не на те пішла, що Біг звеліва, а все як би насупротив, мов нечистому угоднее, а не Богові, так от її діла казна по якому! А то вже хоч і сей Сава; аже ж вона що робила панові Ігнатові, а він, як чоловік Богові угодний, не зразу на її поваживсь, а преж у божу церкву пішов та божої матері молебень відправив, так от його й Бог не зоставив. Сказано, що хто який до Бога, такий і Бог до його! От доброму не попустить Господь ввійти во іскушеніє, а як поганий та стане у його на думці недобре, так і Біг од його одступиться, так він так і пропаде. Далебі, так і пропаде, панове!
Карпо
Та що ти свою мову так розпустив – бач, який мудрений!
Степан
А хіба ж я не так кажу!
Карпо
Вірим, вірим. Та ти ж чоловік розумний!
Степан
Може, я розумний, а може, і ні, тільки що я кажу, так се воно так і є.
Павло
Що Сава зрадник, то я і сам бачу, і вам скажу, що його, бісового сина, коли він не схотів по правді робити, треба убити, а ото, що пан Ігнат казав про відьму, то я вам, панове, скажу, що я сим балам про чари не дуже вірю.
Голоса
Як?
Павло
Так, що треба винного, а не безвинного карати. Як заслужив Сава, таку й заплату нехай бере, а за що ж бідна жінка пропаде! Се вже, панове, не лицарське діло, за се нас Господь покарає.
Андрий
От тобі на! Ну, жалкий же ти дуже, пане-брате: таку злодійку не те що вбити – живу спалити!
Степан
Атож! Гріх доброму чинити зло, а супротивника божого карать подобає.
Игнат
Пан Булюк, мабуть, мені не вірить!
Павло
Да таки і не вірю.
Игнат
Хай Бог спасає, щоб я душу свою к злидню ні за віщо оддавав! Коли хочете, панове, я іще вам побожуся: хай мені руки й ноги вигниють, хай мені очі вилізуть, хай мене воші живого з’їдять, коли се брехня! Хай мені душу чорти у пекло потягнуть, коли се неправда! От вам Христом-Богом клянуся!
Все
Вірим, вірим! Павло недовірок.
Павло
Як, панове, я недовірок?
Андрий
Та коли ж ти брату свому не віриш! Хіба ж таки козак стане дурно божиться?
Павло
Як хочете… ви волю маєте, а я з вами одповіту за невинну душу не беру.
Игнат
Ну що ж! Знатимемо і без тебе, що робити: завтра, панове, їхати б туди, бо щоб дияволова сила чого не наробила. Ге, батько! Цитьте!
Сцена ІІІ
Петро Чалый приходит.
Петро
А об чім, панове, радитеся?
Игнат
Об тім, пане гетьмане, що ти не гаразд робиш.
Петро
Як?
Игнат
Так, що ми вже скілько отут сидимо без діла, сорочки прудимо!
Андрий
А меж тим ляхи скоро православну віру ізженуть.
Петро
Панове! І гріх і стид вам так на мене казати. Ви жалкуєтесь на мене, що я вас у поход не веду, а ви б самі мене ганьбували, коли б я вас в несправності повів. Я тим часом і пороху, і куль, і самопалів, і всяких знарядів надбав, щоб усе у справі було. А тепер тільки сподіваю запорожців, бо вони обіщались злучитися з нами. Тоді можна і в поход: хоч що зробимо, так не без слави. А то що з того, що лякати ворогів! Та, панове, нащо викільки накидати: знаю я, що не об тім ви рахували, а об моєму синові розмовляли.
Андрий.
А хіба ти підслухував?
Петро.
Хоч і не підслухував, та знаю.
Павло.
Ти догадавсь, старий. Так: об твоєму синові розмовляли.
Петро
А чи не можна батькові знати про се?
Павло
Батькові то, може, й не можна було б, та гетьманові треба. Дізналися ми, що твій син ізрадник і нас усіх згубить замишля. От листи, прочитай!
Петро
Я вже їх бачив, мені показував Ігнат Голий.
Павло
А що ти об сім думаєш?
Петро
Заставив він мене на старості сльози проливати!
Павло
Із сльоз нема пуття, а ми поїдемо та уб’ємо його.
Петро
Не знаю, як вам і одказати на се: просити вас – скажете, що оступаюсь за ізрадника! Панове! Я ваш гетьман: ви самі мене вибрали – я зложу з себе гетьманство, бо гетьману не пристало вам кланяться. Ні, панове, я не гетьман ваш: я простий козак, старий, чахлий – я прошу у вас: змилуйтесь надо мною!
Андрий
Як?
Петро
Не робіть мене навіть безщасним! Не убивайте мого сина! Коли вже він став такий зрадник – я й сам бачу… поїдемо до його, він покається, він посоромиться батька свого рідного! Панове… він таки наш чоловік! Далебі! Бачите, у мене нема ні роду, ні племені, він у мене один одним, та й того хочете у мене відняти!.. Та лучше ви мене преж убийте, щоб і до моїх ушей не доходило, що його на світі немає! Панове! що якби ваш син так… пожаліли б… так і мені! Пожалуйте його: за сеє вас і Бог не зоставить, що ви мені, бідному, уважите!.. Нащо ж ви мене і гетьманом вибрали, коли останню радість хочете одняти?.. Перший раз простити можна – а я сам з вами поїду. Далебі, він оп’ять буде вірний наш! Коли вже на його не хочете положить ласки, надо мною змилуйтеся!..
Андрий
Бач! Таких зрадників багато буде, так усіх без хлости й зоставляти?
Петро
Та я йому сам перед вами таку дам хлосту, що не дай Боже! Та ви самі хоч як його покарайте, хоч у глибку на скільки запріте, все що хочете – він на те заслужив – все, тільки до смерті його не забивайте! Хіба вам хороше буде, як я на вас цілий вік жалкуватимуся? Коли я не вгоден вам, я хоч зараз оддаю булаву свою; і не хочу, і цур йому і пек… Вибирайте собі кого знаєте, тільки мого Саву не забивайте!.. Він же колись був такий хоробрий і такий приязний і до віри, і до людей! Тепер-то я вже бачу: на що погані люде не призведуть? А він собі молодий!.. Одхлостусм його та й привеземо додому… Я його тоді держатиму! Панове мої ласкавії, нехай уже тоді, як у другий раз що затіє – тоді я не тільки вас не стану просити – сам перед усіх приведу та так своїми руками голову й відсічу! А тепера уже змилуйтеся, простіть, пожалійте свого гетьмана!
Павло
Бачите, як він жалібно просить! Треба його пожаліти. Він чоловік добрий, та ми самі вибрали його гетьманом. Ну, панове, ми пожаліємо його! Так, пане гетьмане, для твоєї милості можна, да тільки щоб ти його одхлостував.
Петро
Далебі, одхлостую… Самі, кажу, що хочете робіть, тільки до смерті не забивайте.
Павло
Треба пожаліти гетьмана; та і Сава був чоловік – молодець. Так, вельможний пане гетьмане; тобі ми зробимо вслугу. Гарно, панове!
Несколько голосов
Гарно!
Петро
О, спасибі вам! О, дай вам, Господи, усякового добра, і вам, і дітям вашим!
Джура
(входит)
Приїхали посланці од запорожців…
Петро
Кому угодно, панове? От бачите, сього я і дожидавсь!
Уходит. За ним Павло.
Сцена IV
Игнат
(хочет идти)
Щасливо, панове!
Андрий.
Куди ти?
Игнат
А що мені з вами тут робити? Хотів я вам добра, так ви мене не слухаєте! Біг з вами! Будете каяться і про мене згадуватимете, та пізно буде!
Андрий
Я не соглашавсь простить і не хочу.
Игнат
Так бач, ви сього Павла слухаєте! А того не бачите, що він із гетьманом заодно! От він і мені не йме віри, і на хрест мій великий не поважає; каже, що я ізбрехав. Що ж, коли я збрехав, так нехай і збрехав!
Онисифор
Ні, пане Ігнате, як? Ми тобі віримо!
Степан
Ну, а що ж ти тепер нам порадиш?
Игнат
Я вам нічого не буду радити: я тільки спитаю вас, чи можна простити і пожалувати зрадника, бісового сина, невірного, онцихриста, знахаря, вовкулаку, що із чортами запанібрата? Та ще у бісового сина аж жижки трусяться, як би нам лихо та напасть ізробити. А! ну, як ви на се скажете?
Степан
Та воно так, та батька жалко.
Игнат
Батька жалко! А сього ще до пуття не знаєте, що у того батька на думці. Чого він нас так забавля? Чорт його віда! Може, він сам із сином заодно!
Степан
О ні! Він, здається, чоловік добрий.
Игнат
Добрий, щоб йому добра не було! Ну, та нехай… Нехай він і добрий, як ти кажеш, – нехай буде по-твоєму! Він каже: «Я йому дам хлости, коли хочете, перед моїми очима його самі поб’єте». Так, та трошки не так! Нехай би той Сава простий чоловік був, а то він знахар, а жінка у його чарівниця… Що ти нечистій силі дошкуляєш? Що ж, що ми його поб’ємо, а він із своєю відьмою такого лиха нам наробить… Тоді самі не раді будем, що й побили! Тоді вже навірняка пропадемо. А що ви на се скажете?
Андрий
Ну що ж, панове; не можна його пожалувати. Ніяк не можна: коли б він не такий, а то бач… Ніяк не можна! Як скажете?
Все
Цур йому! Смерть йому умісті з його відьмою!
Игнат
Оце так! А щоб той сідий з своїми хлипами вас не турбував, то одберемо собі козаків та порадимо, кому їхати, та сьогодні увечері й гайда!
Андрий
Ну, хто поїде? Я їду.
Микита
І я.
Игнат
Ти, Грицько?
Грицько
Як же?
Игнат
Ничипір?
Ничипир
О, як би я ще не поїхав! Мені пуще то, що у бісового сина худоби до чорта.
Mосий
Та вона у його нечистою силою воня. Хай їй цур!
Ничипир
А ми її свяченою водою обіллємо. От нечиста сила і одлигне!
Степан
І я ж поїду: мені от як хочеться подивитися, як нечиста сила із сучи відьми к злидню піде.
Игнат
Поїдемо, поїдемо. Сьогодні увечері до мене, усе ізготуємо та й гайда.
Голоса
До зобачення, пане Ігнате.
Игнат
Щасливо!
Козаки расходятся.
Га-га! Буде і нашому тижню свято!
Появляется Лисецкий и, озираясь, подходит к Игнату. Игнат показывает ему знаками в ту сторону, куда ушли козаки, берет его за руку и скоро уходит.
Действие 4
Микола Костомаров
1 | 2
Сцена I
В доме Конецпольского в Немирове. Конецпольский, Сава. Конецпольский потчевает Саву вином.
Конецпольский
Ну, хоробрий козаче, вип’ємо лишень! Я знаю, що у тебе такого нема дома.
Сава
Ми, українці, жити у розкоші не звикли. Не тим сеє вино мені добре, що смачне, а тим, що дорога для мене приязнь та ласка твоя. (Выпивает). Щоб тобі Господь віку прибавив!
Конецпольский
Дякую. Ну, думав таки я, коли ми з тобою воювали, що вино умісті питимемо? А здорово ти нас дошкуляв!
Сава
Що було, то за вітром по воді поплило: нащо прошле згадувати! Не противу тебе та й не против короля ми воювали, а против неправди. А я, пане, ніколи вам не ворогував, а хоч коли, так усе бажав, щоб між нами ладно було.
Конецпольский
Правда. Тоді се й було. Тепер, бач, ти покаявся, так і ми простили тебе. О, коли б усі такі покорливі були!
Сава
Мені б самому ніщо так не приязно, якби ми помирилися і один другого, ляхи й козаки, за братів щитали.
Конецпольский
Не за братів – за панів, бо все-таки ми старіш од вас. А що я тобі зараз подам, то ти довго мені будеш винуватий, щоб такою приязною новиною мене на оддячку привітати.
(Вынимает бумагу).
От, мій коханий Саво, із Варшави мені лист прислали. Ти знаєш, що я писав об тобі, що ти прийшов до нас і прохав визволить тебе од козацької злоби і обіщався нам вірою й правдою служити; і що ти чоловік розумний і дотепний, і так як нам треба супротив бунтовників, що своєю волею собі гетьмана вибрали, другого гетьмана поставити, то я – як ми тоді й радилися, сам знаєш – і писав, що не знаю, мов, нікого, опріч тебе, щоб кому можна було булаву уручити. Тепер мені відписали з Варшави, що нехай буде по-моєму, і сам круль нарік тебе гетьманом війська козацького.
Сава
Вірою й правдою служитиму мому добродітельові.
Конецпольский
Та велять мені ще, опріч тих козаків, що нам вірні зосталися, іще чотири тисячі ляхів відправити, що з їми ти угомонив бунтовників та на законне, Богом і королем наречене своє панство уступив.
Сава
Що мені король наказує, то усе к його честі і славі робити маю.
Конецпольский
Та ще писав я про те, що бунтовники батька твого рідного гетьманом поставили; на се відписали мені, що коли його візьмуть, то йому ніякої кари не буде. Круль добре твою віру й правду бачить, бо ти й батька не жалієш, аби тільки вволити волю його милості. Тим тобі сеє й уважається!
Сава
За се вічно Бога молитиму за його крулевську мосць…
Конецпольский
От і все. Та ще велять мені з тобою умовиться.
Сава
І без умови, пане, служитиму я просто; не прийшов би я до вас, коли б вам лиховав.
Конецпольский
Ти чоловік добра душа, я знаю се. Тільки те, що наказують, треба уважить. А се, бач, щоб я тебе до присяги привів, що ти будеш вірний послушник Посполитій!
Сава
Хоч я і без присяги у вірності не змінюсь, та присягнутися у правді не гріх. Добре, пане.
Конецпольский
Іще одна умова: круль і рада наша хочуть, щоб ти заприсягнувся, що усім зусиллям будеш унію на Україні вводити і волею і неволею заставлятимеш козаків бути нашими, щоб вони свою шизматицьку віру покидали, а унію приймали. У сім тобі треба нам присягнутися. Воно, я знаю, і без того ти б сеє робив, і без присяги, та все треба, щоб діло до діла було.
Сава
Унію, пане?
Конецпольский
А що? Ти сам знаєш – без сього не можна. Не лиха ми вам хочемо, а добра, щоб і ви, як треба, Бога чтили і царство небесне з нами залучали!
Сава
Ні, пане: я своїй вірі не зрадник.
Конецпольский
Як се?
Сава
Тілом і душею радніш я вам служити, а на свою віру війною не піду. Я сам хотів прохати сеї одної ласки, щоб нашу віру не давили, а тут іще на мене самого накладають, щоб я своїй вірі ворогував. Ні, пане, як хочеш, цур тому й гетьманству! Моя віра мені над усе дорожче.
Конецпольский
А коли так, чого ж ти і приблудив до нас?
Сава
Королю свому законному прийшов я служить, а не віру свою отцевську й дідівську зрадити!
Конецпольский
Граться з нами захотів, хлоп?
Сава.
Буде твоя ласка, не гнівайся на мене, що я тобі казатиму: я чоловік простий і казатиму просто. Може, коли не так здаватиметься, та я знаю, що ти пан добрий і милостивий, вибачатимеш мене! Сподіваючися, що ти мене не зоставиш і що, може, чим услужу свому королеві, я прийшов до тебе. Ти, дай, Боже, тобі здоров’я, усім наділив мене і своєю милістю потішав; живу я з твоєї ласки, і ні в чім мені жалкуватися. Тільки служить вам вірою та правдою, та дякувати вам од щирого серця, та Бога за вас благати! Але, пане, я не прийшов до тебе, щоб ми, мов купці на ринку, об своїй вірі торгувалися. Ти ж, пане, сам чоловік і розумний, і вчений, уваж сам. Воно правда, против сього нічого казать, що наказують, то треба сповняти, але так… З твоєї мислі, з твого щирого серця, скажи мені, пане… як тобі здається се, що нас так налигають та втісняють? Що, хіба ми нехристи, бесурмени? Усе така ж віра! Що ви Богові та Спасительові молитесь, що ми – усе рівно! Що ви святих божих чтите та шануєте, що ми – усе однакове! Один Бог, одна християнська віра – за що ж нам така напасть? За що нас, бідних, так зневажати? Далебі, не знать, що ви робите з нами! Не було б у нас ні чвар, ні бунтів, жили б ми як брати рідні із собою, коли б ви нас хоча як людей важили! От бач, старі люде кажуть: за покійного короля Стефана… Аже ж як ми вірно служили йому, і нічого поганого тоді не було! А тепера… Господи мій милостивий! Далебі, як ти знаєш собі, а я правду говорю – воно так! Ми б вам вірно служили, коли б ви на нас лиха не покладали.
Конецпольский
Досць! Шизматика нічого слухати. Роздобаривать з тобою – воду товкти.
Сава
Шизматика, пане! Отак у нас робиться: ви нас лаєте шизматиками, ми вас недохристями. А нема нічого із сього доброго, пане! Ще й попрікаєте, кажете: бунтовники. Ми не шизматики і не бунтовники. Ми не шизматики: наша віра християнська, свята і непорочна; віруєм ми в Господа Ісуса Христа, і матір його пречистую, і святих його, віруєм так, як діди наші віровали, і зостанемось кріпкі у тій вірі, що хочете ви з нами робіть! Дай, Боже, щоб і діти наші так же вірили! А що ми не бунтовники, то то ж я тобі скажу: хіба ми вам вірно не служили? Хіба ми вас од ворогів не боронили? Скільки разів бусурменів од вас відгонили? Скільки разів супротив москалей ми вам поміччю помагали? Подивітесь лишень у старосвітські описи ваші, чи нема там козацької слави? Чи не проливали ми за вас своєї крові? Чи відмагалися ми коли-небудь вам служити? А яка за се була дяка? Що скажеш, пане? Що нам тепер од вашої неправди нікуди діваться! Що нам ніде голови прихилити! Що нам не дають молитися Богові! Що нами, як скотиною, помикають! Так ще й кажете, що ми й такі й сякі, і бунтовники, і розбійники! Ніколи б ми не бунтували, коли б ви з нас не глумовали! Так, пане, хоч гнівайся, хоч що хочеш роби – твоя воля, твоя міч – а я правди казати ні перед ким не побоюся!
Конецпольский
Що ж він тепер думає починати!
Сава
Що ти прикажеш, пане, я у твоїй господі. Волю маєш мене у кайдани залити та у Варшаву відіслати, нехай там мене смерті предадуть: мені та потуга буде, що я за свою віру загину!
Конецпольский
Коли б із іншим, я б справді теє учинив. Тебе я поважаю за твою дотепу та завзяття. Я тебе не гаятиму. Іди собі, тільки од мене більш ласки не сподівайся! Що я тобі дав, усе беру назад, бо ти не хочеш уволити волю королевську!
Сава
Ти мені подарував – твоя воля й назад узяти. Все твоя воля, пане.
Конецпольский
Що ж? Ти думаєш, оце тобі й лучче буде? Від козаків ласки не сподівайся! вони вже давно смерть тобі нарікли!
Сава
Се я знаю. Та що ж тут? Крий Боже, я не боюсь смерті! Візьмете мене ви – мені те легко буде на душі, що за віру свою доведеться вмерти; уб’ють мене козаки – я весело мушу умирати: знатиму, що за короля свого предаю душу!
Конецпольский
Ну йди, я тебе не держу!
Входит слуга.
Слуга
Приїхав до пана Сави Хомка, та такий запирханий! Нишком щось має панові сказати.
Конецпольский.
Нєх сюди прийде!
Входит Хомка, оглядываясь.
Сава
Не ховайся, Хомко, кажи правду, чо ти?
Хомка.
Пане, лихо нам приходиться! Край твого двора блукають козаки, усе визирають з-за лісу. Жінка твоя боїться, не знаєм, що й діяти; поспішай швидче, пане!
Конецпольский
А що? Оце ж вони почули, де ти, та й приїхали убить тебе!
Сава
Божа воля!
Конецпольский
Послухай, Саво! У мене є війська довіль! Положу на тебе милость! Тільки змовимось (лаская его), ну, Саво, на уговор – рядну! Ну!
Сава
Ні, пане, твоя воля, сього не буде!
Конецпольский
Що ж? Ти пропадеш! Вони тебе заб’ють, дарма що твій батько над їми панує. Він первий підніме на тебе руки. Хоч ти й проситимешся, так не змилуються.
Сава
Проситься мені шкода! Я умру, яким уродився. Ні до кого у вік свій не уклоняв, так і перед смертю не поклонюся.
Конецпольский
Пропадеш, Саво! Лучче підпишись отут та й іди собі з громадою.
Сава
Ні, пане, далебі, ні! Сказав, що сього не буде, так і не буде!
Конецпольский
Та ти ж пропадеш! Такий молодий, хоробрий, у тебе жінка, і син, кажеш, є маленький! Саво, мені тебе жалко: пожалуй сем’ю свою!
Сава
Коли вони живі зостануться, Біг їм буде отцем! За сиротою, кажуть, Біг з калитою. Він милосерд, на його сподіватися треба! Коли ж і їм смерть буде, то ж божа воля!
Конецпольский
А, та який же ти непокірливий! Вчепивсь за одне, так одне те й твердить. Коли ж так, далебі, мені тебе жалко – зоставайся поки у мене.
Сава
Твоя воля і пустить мене, і не пустить; тільки коли ти мене пускаєш, то я по своїй охоті не зостанусь: у мене сім’я, покидати її гріх.
Конецпольский
Ну, іди! Хто не слухає тата, хай послухає ката! Іди – я тебе не гаятиму!
Сава
(помолившись Богу).
Спасибі. Прощай, пане, може, не доведеться більш бачитися, дай, Боже, тобі, що в його просиш, і сем’ї твоїй; дай, Боже, королеві нашому щастя і славу, і всім добрим людям дай, Боже, долю добру!
Конецпольский
Іди собі к злидню.
Сава с Хомкою уходят. Конецпольский стоит в задумчивости. Входит Лисецкий
Сцена II
Поле, лесок. Из кустов вытекает источник. Сава и Хомка едут верхом.
Сава
(поет песню).
Вилинула галка з зеленої балки:
Сіла-пала галка на зеленій сосні!
Вітер повіває, сосенку хитає!
Не хитайся, сосно: мені жити тошно!
Не ламайся, гілко, мені жити гірко!
Нема в мене роду, ні отця, ні неньки,
Покинули мене і брати рідненькі!
І брати рідненькі, і вірна дружина:
Один сиротина, як в полі билина!
Хомко, набери лиш мені води, от як пити хочеться!
Хомка слезает с коня, набирает воды. Сава выпивает.
Сава
Хомко!
Хомка.
Чого, пане?
Сава
Бачиш ти ондечки широку долину: он-он меріє, кругом ліс, по ліву руку річка?
Хомка.
Бачу, пане.
Сава
Там колись відомщав я за Остряницю ляхам, там колись клювали тіла їх орли та ворони, а я з своєю кравчиною вертавсь додому: били у котли, сурмили у сурми, весь люд зустрівав мене, усі кричали: «Ай Саво, богатир Сава!» Тоді мені й пісню проложили. Тому вже два роки, а швидко пройшли! Ще, мабуть, зосталися сліди мої на тій долині, зосталась і пам’ять моя у ляхів, а слава моя, що я там залучив – за вітром полетіла… Поїдемо, Хомко?
Уезжают.
Действие 5
Микола Костомаров
1 | 2 | 3 | 4
Сцена І
Катерина и Мотря только что купали дитя. Катерина, обвивши, кладет его в колыбель. Мотря выносит воду.
Катерина
Ох, Боже ж мій! Та як же мені страшно! Коли поїхав Хомка, а досі Сави немає!
Мотря.
Та воно, кажуть, далеко!
Катерина
Ох, та як же я ізлякалася! Досі усе так і труситься!
Мотря
Та куди ж воно пішло?
Катерина
Та хто його зна! Як я встала, так щось забовваніло біля ліса…
Мотря
Спаси, Господи!
(Выходит за дверь).
Слышно карканье ворона.
Катерина
Що це?
Мотря
Геманів крук! Тричі уже зганяла з бовдура, оп’ять сів було!
Катерина
Ох, се ж воно та недаром!
Мотря
А оту ніч – так сова те й зна літа коло хати та все угука!
Катерина
Щось воно та є! Мотря, далебі, се недаром! Коли б хоч Сава швидче!
Сцена II
Катерина сидит на лежанке и колышет дитя. Сава приходит. На лице его заметно глубокое душевное волнение.
Катерина
(бежит к нему)
Саво, мій миленький! Ну, насилу я тебе діждалася! А тут така напасть – з усім було біда приходилась без тебе.
Сава
Що, моє серденько?
Катерина
А що? Сиджу отам сама собі та й колишу дитину; тільки ненароком зирк у віконце, аж там щось замеріяло, та таке страшне… Я так ізлякалася… Само у козацькій одежі, а лице так схоже на Ігната Голого.
Сава
Ні, моя милая, се тобі так здалося. Чого вони сюди зайдуть? Не принесе їх нечиста мати. Та на Ігната Голого, ти кажеш?
Катерина
Еге!
Сава
Якби Ігнат Голий, так би я і не боявсь.
Катерина
А я так так його боюся, що не дай, Боже! Ото колись він мені уві сні приснився: наче йде до мене, та простяг руки, та й хоче мене обняти, а я од його… Та так мені страшно стало, що коли прочнулась, так перевернуться на другий бік не посміла! Мені усе здається, що коли-небудь він нам лиха завдасть.
Сава
Ні, моя мила, він не такий; ми уп’ять помирилися, і я писав до нього, а він до мене. А тобі, либонь, без мене страшно?
Катерина
Страшно, мій миленький! Як ти куди поїдеш, так мені стане так, що хто його знає й як. Усе б то плакала та журилася хтозна-чого! Як бачу тебе окрай себе, що ти зо мною, так тоді тільки мені й легко, й весело, а як тебе немає, так така туга та нудьга нападе, що сама не знаєш, Що б собі і заподіяла! Чого ти все так часто у той Немирів їздиш?
Сава
(со вздохом)
О моя Катю, більш, мабуть, ніколи не поїду.
Катерина
Та таки й не їзди! Як таки тобі не жалко мене саму зоставляти! І маленька дитина тебе до себе не тягне. Мені якби днів зо два його не побачити, так я не знаю, що б тоді зо мною і було!
Сава
(целует дитя)
Кришечко моя! Синочку мій! Ох, тяжко-важко мені на серці. Здається, що я вже послідній раз лащу мою крошечку. Катю, моя Катю, ти плачеш!
Катерина
Сама не знаю, чого сльози ллються! Дивлюсь на тебе, що ти такий став смутний, та й заплакала.
Сава
Ох, Катерино, погано на світі! Хто його зна, нащо се Бог так учинив; безпереч усе горе та смута; інший раз голову б собі розбив – та ні, усе є щось таке, що не пускає, усе-таки знайдеться таке, що і серце потіше, поневолі і горе забудеш, і світ божий оп’ять стане світ білий та хороший. Катю, Катю! Дай мені свою рученьку, підійми головку, подивлюсь я у твої очі! Катю!
(Обнимает ее).
Сонечко моє ясненькеє! Як мені біля тебе сидіти любо! Як мені на тебе дивитися мило! О моє сердечко! А вже що надворі діється, у світлиці забудеш! Як не суйся біда, куди не жени вона, а біля жінки та дитини нічого вона не зробить. Усе-таки буде серцю розвага.
(Встрепенувшись).
Боже мій милий! Якби ти знала… така кручина! Вона мене зв’ялить, зсушить, із’їсть, бісова! Ви, жінки, не знаєте, що бува іноді на серці у чоловіка! Вам, як миленький вас любить, та дитина здорова, та дома усе гаразд, так вам і журби нема. А нас, якби ти знала, яка наша натура, Катерино!
Катерина
Що се ти кажеш, Саво? Я нічого й не втямила, що ти й казав мені.
Сава
Куди не підеш, усе люди! Тому тільки життя на світі, хто з їми у ладу. Той тільки щастя бачить, хто до їх покірливий. Я не вмію з їми жити, не вмію їм коритися – ще не теє: хочеться, щоб то старшим бути над усіма!.. Ізмалку я нікого не слухавсь, дитиною хотілось розумніш над старих бути. Що ж? Як ув’язалась суча недоля, та і не одчепиться… Жене мене сам не знаю куди! Твоя воля, Боже! Що буде, то хай по-твоєму буде!
(Смотрит с нежностью на дитя).
Нащо ми тебе на світ породили, мій малесенький! Тепер ти собі лежиш, нічого не знаєш; прийде пора, хто зна, що тобі доля нарікає! Не дай, Боже, того, що твоєму батькові!..
(Катерині).
Послухай, Катерино, що, як нас відсіль виженуть і нам прийдеться блукати, одберуть у нас усе, ми мандруватимемо з кутка в куток… що тоді?
Катерина
Що ж, воля Божа! Бач, який ти! Казав, чого я така боязлива, а сам як сумуєш! Що ж мені, крий Боже, хоч яке нещастя, я все терпітиму, аби з тобою нерозлучно бути!
Сава
О, моє серденько! Одним одна моя радість на сім світі! Так, терпітимемо, Катю, коли доля терпіти веліла!.. А все мені щось на серці трудно та нудно!
(Обращается к дитяти).
Заснув мій маленький! Нехай спить!
(Целует и ласкает его).
Який гарячий! Мій синочок, мій маленький! Васю, Васю! Цитьте, не стукайте, нащо його будити?
(Качает колыбель).
Люлі, люлі! Вибачай, Катерино, що я твоє на себе беру. Адже ж ти знаєш, моя мила, що як голубка полине, так голуб діточки годує! Так і ми з тобою, моє серденько!
(Целует ее).
Ніяк не налюбуюсь, дивлячись на тебе; не намилуюсь з тобою! Хоч до смерті милуватимуся – усе здаватиметься, що мало! О, чого ти така смутна? Ач які очі заплакані! Не журись, моя душенько.
Катерина
Та як же мені не журиться, коли ти журишся. Бач, тут іще щось недобре під нас підліза!
Сава
Не бійсь, моє серце, нічого не бійсь: поки я з тобою… усе гарно буде. Я сам не знаю, чого мені сумно так було… тепер пройшло! Я от який веселий! Гей, Хомко! Піди лиш у пивницю та принеси горілки та меду. Увесь вік свій не пив горілки, тепер нап’юся… далебі, нап’юся! Не знаю сам, перед чим дуже так захотілось. Та й бісова, онцихристова журба… Чого вона справді так ув’язла? Стривай! я її вижену.
Хомка приносит горилки и меду.
Оце так до діла!..
(Пьет).
А, суча, яка гірка! Як се й п’ють багато! Випий лиш ти, Катю.
Катерина
О ні, цур їй! Я одроду не пила і не знаю, яка вона й є.
Сава
Та й я сам не пивав її ніколи. Тепер тільки так… Тим що і я був колись козак! Колись!.. А того, що було колись, того нема уже і не буде! Геть дияволова журба! Щоб тебе пранці з’їли! Випий-бо, Катю!
Катерина
Далебі, не хочу, дай лучче меду.
Сава подает ей меду, Катерина пьет, дитя просыпается.
От бач, дитину годувати треба.
Сава
За твоє здоров’я, Катю!
(Поёт).
О, щось мені, братці, горілка не п’ється,
Печаль коло серця, як гадина, в’ється.
Нехай вона в’ється, вона увійметься,
Тоді увійметься, як добре нап’ється!
От і повеселіло. Гарна пісня, Катю?
Катерина
(улыбаясь).
Як же.
Сава
(обнимает ее)
Сміється моя Катя, моє серце. Ач, які у тебе очі карі та ясні, дай поцілую!
Катерина
Стривай, – дитина!
(Целует Саву, потом дитя).
Сава
Воно оп’ять уснуло. Полож, нехай спить собі у колисці. Не руш, положи!
Мать кладет дитя, Сава целует Катерину.
Катерина.
Буде вже.
Сава
Чого там буде, коли пити навчаюсь. Козаки наші навчаються пити у таборі, а я так у світлиці з жінкою. Ха-ха-ха! Оце так! Сава Чалий горілку п’є! Треба записати той день, коли почав. Стривай! І ви нап’єтеся сьогодні, чуєш, Хомко?
(Садится к столу и пишет).
За сценою раздается сильный шум, Хомка стремглав выбегает из светлицы. Сава бросает перо из рук. Катерина подбегает к окошку и с криком отскакивает.
Сава
Що там?
Катерина.
Лишечко!
Сава
(глядит в окно)
Що се? Либонь, наші козаки! Чи чорти, чи що? Чого вони пруться, аж ворота ламають? Чого вони од мене хочуть?
За сценою слышны голоса: «Пустіть нас! Старих товаришів! Пустіть нас!»
Сава
Оце ще!
Сцена III
Двери отворяются: входят Андрий, Микита, Грицько, Степани другие козаки.
Микита
Здоровенький собі живеш, пане Саво! Як ся маєш? Що, пане Саво, признав нас?
Сава
Як не признать старих товарищів? Ну, що скажеш?
Микита
А що скажемо? Бач, ми тебе одвідати приїхали. Як ти тут живеш собі? Огидло вже без тебе.
(Увидев Катерину).
А, здорова була, моя пані! Мати тобі чолом наказує. А що, пане Саво, мабуть, несподівані гості приїхали? Чим їх привітаєш?
Сава
Жалко мені, що ви опізнилися, мої друзяки. А то от Господь дарував сина, ви б у мене на хрестинах погуляли, коли б преж сього тижнів за три сюди приїхали. Буде ваша охота, призволяйтеся – у мене є ще недоїдане та недопиване…
Андрий
Гарно ж ти нас привітаєш! Ні, пане Саво, не пити і не гуляти прийшли ми до тебе, а тебе розщитати!
Ничипир
Еге! Лагодись лиш, пане Саво, скоріш, та веди нас у комору свою, що збудував для своєї худоби, та оддавай нам ті подарунки, що ми тобі колись підносили.
Сава
Я заплатив за їх. Тоді, як під Немировим отут недалеко за вас бився. Тоді я заплатив за їх своєю кровію. Якої ще худоби вам треба? Є у мене худоба, та не з вашої ласки надбана… Не я вам, а ви мені були винуваті, так ви вже мені заплатили, – тоді, як надо мною познущалися, тоді ви мені заплатили.
Андрий
Правду кажеш ти, що ми були тобі виноваті. Ми тобі й досі виноваті, і оце прийшли з тобою розплатитися. За твою окаянну зраду та бісовське лихо, що ти на нас усіх замишляв, ми не заплатили тобі. Розщитаємось лишень, пане Саво!
Сава
Кажіть напрямки, розбійники, ви хочете мене вбити?
Грицько
Ні, пане Саво, ми ік тобі на хрестини приїхали.
Сава
Надвоє баба ворожила!
(Обнажает саблю).
Ничипир
Бач, який бойкий. Ану лишень покуштуй оцієї.
(Бросается на Саву с копьем).
Сава ударом сабли перебивает древко и сваливает Ничипора с ног.
Одоліла дияволова сила!
Андрий
А, бісів син!.. Здорово йому диявол помага!..
Все козаки, перекрестившись, бросаются на Саву. Сава с отчаянным видом долго махает саблею, которую, наконец, Андрий выбивает. Сава, подпертый со всех сторон копьями, опускает руки.
Грицько
А що? Годі тобі вередовати! Заколемо його!
Катерина
(которая во все это время бледная и оцепенелая стояла позади Савы, бросается из стороны в сторону).
Ох, моя матінко! Ох, Боже ж мій!.. Та спаси ж нас, бідних!.. Ой!
Степан
Відьма, відьма! Дивіться!
Катерина
Саво, мій Саво!..
Сава
Боже милосердий! Твоя воля небесная! Не зостав моєї жони та дитини! Прости мене за гріхи мої! Не покинь сиріт твоїх!
Игнат Голый
(врывается в двери).
Чого ж ви закуняли над їм, братці? Хіба не бачите, що вона вже шепче… Уже й хмара находить… Ну, отак його…
(Прокалывает Саве живот).
Катерина в исступлении бросается в окно.
Андрий
Оце тобі, бісів син, знаєш тепер, як свою родину зрадить!
Все козаки колют Саву с приговорками.
Катерина
Ой!
(Бросается из окна к Саве).
Сава
Прощай, мо-я Ка-тя…
(Умирает).
Катерина
Ох, дитина, дитина…
Игнат Голый
(подбегает к Катерине)
Катерино, будем любитися… Я тебе обороню…
Катерина бьет его кулаками.
Игнат
(притворно падая)
Ох… відьма!.. Не здолієш… Пропадаю…
Все устремляются с копьями на Катерину.
Андрий
(колет Катерину)
А, бісова, уміла чарувати; мабуть, козацького списа і чари не беруть!..
Игнат Голый
(встает и колет ее вместе с прочими с адскою радостью)
А, добравсь я до тебе!..
Катерина
Си-нку!..
(Умирает).
Между тем Мотря схватила дитя и отдает Хомке, который стремглав выбегает.
Ничипир
(подходит к колыбели)
А, те ще маленьке! Там такі пелюшки багаті!
Андрий
А що, і його хіба?
Степан
Атож! Коли мати відьма, так се вже й воно чорту предане! Та воно таки й нехрещене!.. Далебі, нехрещене!..
Андрий
Ану, хлопці, того байстрюка! Ну, швидче!
Козаки бегут за Хомкою.
Степан
Ну, слава тобі, Господи, рішили супостатів! Праведно сказано, що Господь милосерд. Вже хоч як не прись дияволова сила, а хто з благословенієм божим супротив її піде, так хоч як, а все-таки одоліє.
Андрий
Вічно будем ми дякувати пану Ігнату: він дияволову силу поконав! Йому й слава, йому і честь.
Грицько
Та що ж, як ти хочеш, Ігнате, а я і преж провідав про се. Далебі, се я знав усе, пане-брате!
Игнат
А коли знав, так чому ж не сказав?
Грицько
Та я ж казав!
Игнат
Так?
Грицько
Та, мабуть, що так!
Андрий
А що, панове, послухайте лиш мене. Уже Чалому над нами не гетьманувати: він і сам не схоче після того, що ми йому наробили. Виберімо лиш собі пана Ігната Голого!
Грицько
А що? Хіба достойнішого нема?
Степан.
Він диявола одолів!
Все.
Так, так!
Игнат
Що се ви задумали?
Слышен шум за сценою.
Ге, дивіться, мабуть, батько!
Андрий
Нехай почоломкається з сем’єю своєю!
Сцена IV
Павло, с козаками и Лисецким. Хомка возвращается с дитятью.
Павло
(в ужасе закрывая глаза)
Боже мій міцний! От що наробили! Вовкулаки! І дитину маленьку, невинну!.. І ту хотіли убить було!.. Боже мій праведний!
Игнат
(в сторону)
Лишечко!
Павло
А, ти тут! Добре! Може, пане Ігнате, другого зрадника треба покарати!
Все
Що се? Що се?
Павло
Шалені! Поплелись з їм здуру, як з дубу. А ми з паном гетьманом полонили ляхів, що їхали Саву обороняти і поспішали зупинять вас, та ні, пізно! За що ж ви жінку убили? Нехристі! А се все він! Ану лиш, кажи ти, ляшку!
Лисецкий
Ви загубили Саву за те, що він до нас був приязний, а Ігнат Голий іще більше вас зрадив. Коли у Сави Чалого і думки не було до нас приїздити, він усе звіщав пана Конецпольського. Він і Саву на се підмовляв, і мене до його проводив. А після того й на Саву писав, що він обманює Конецпольського. Ігнате, чи пізнав мене? Коли виїздили із Терехтемирова, я був у тебе і ти мені казав, що таки Саву згубиш, а ми щоб нехай вас стерегли і всіх старшин переловили; іще ти й сам боживсь мені, що у сім ділі помагатимеш. Що? Відрікатися станеш?
Игнат
Я тебе і не знаю, і ніколи не бачив!
Лисецкий
E! а оці листи не ти писав? Дивітесь, панове!
(Показывает бумаги).
Все стоят остолбенелые от удивления.
Грицько
А що? не казав я? От щоб мені теє та сеє, коли я та не пречував оцього! Тим-то він мені так і вадив! Еге! Я вже коли що знаю, так воно так і буде!
Игнат
(на коленях)
Панове мої! Се хтось підписавсь під мене. Крий Боже! Я сього не знаю! Щоб я луснув, щоб мене чорти живого розшматували, коли я що знаю!
(Крестится).
От щоб мому батькові і матері казна-що було, коли оце правда!
Все
Брешеш! ізрадник!
Игнат
Ой, простіть мене, батечки! Виноват! Далебі, се нарошно на мене! Отже я вам скажу: щоб увесь рід мій чорти взяли, коли я винен! Велике слово! Не буду! Простіть!…
Павло
Чорт!
Игнат
Ой, пустіть душу на покуту!..
Павло.
Нема покути для диявола! Здихай, шельмованець!
(Колет его).
Все устремляются на Игната и поражают его копьями. Игнат с глухим стоном умирает.
Степан
Обніс сучий син неповинних. Ох! покарає нас Господь за се! Гетьман наш бідний! Що ми йому й казатимемо!..
За сценою слышен пронзительный крик. Вбегает Петро Чалый. Убийцы потупляют глаза в землю.
