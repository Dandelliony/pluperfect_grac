
М. ЧЕРНЯВСЬКИЙ.
Душа поета.
( Повість)
І.
Єсть прекрасні казки—людські мрії про недосяжне й неможливе в умовах звичайного житє під нашим небом і в межах мовчазної землі. То казки про те, як у людей виростають крила, як природа виявляє їм свої таємниці'... як нужденні шмаровози обертають ся у принців... свинопаси в королів... І багато-багато уложено в них такого, що мрієть ся чорній матері-землї в ночі весняні і снить ся їй під гомін хуртовин і завій зимових.
Але все те в казках кажеть ся, точить ся в їх жемчужній мові, снуєть ся на золотій основі вигадки.
А з Рафаловичем все те стало ся в реальному житю.
Само житє його стало казкою—з того часу, коли почув він себе поетом.Коли глянув на світ ясний всевидющими очима і здріг-пулась його душа від невимовної краси того світу. Коли затремтіло серце від радощів і суму непереможного, і широко-широко роскрили ся очі у творчому екстазі, з жаху нелюдського. Коли він сам мов підняв ся над дійсністю.
Стало ся се в ті часи, коли Рафалович кінчив ветеринарний інститут. Після мук великих томління душі. Коли він сам не знав, що з ним творить ся і куди веде його і чого хоче та сила, що обявила ся в нїм. Закинув він науку, забув про все на світі і віддав ся поезії і творчости з нестриманим і безтямним запалом, з яким віддають ся коханню виключні свавольні характери, люде, що в коханню знаходять свою смерть, або роблять ся через його героями.
Але Рафалович не вмер, а народив ся для нового житя. Мов чудодій, він творив тепер і перли і дороге каміння з одного свого слова, тільки слова. І те слово оберталось в пливучі мельодії, в жагучу музику пристрасти, в мужні боєві кличі і в скарги душі самотної і всевидющої. Бо він був самотний і всевидющий.
А поза всім тим, для людського ока, то був звичайний ветеринар. Навіть не „магістр ветеринарних наук“. Одружив ся і мав дітей. Служив у земстві і гоїв коней і свиней. Брав в земській управі аванси і посилав їй звіти. Инодї не точні, часом з помилками.
Було двох Рафаловичів і не тільки для людей, а і для його самого. Його житє мов йшло на два поверхи. Розділяла їх якась прозірна, криштально-чиста й жива течія. Внизу жив ветеринар, вгорі поет.
Знав се і бачив сам Рафалович, а инші люде, навіть жінка його, не бачили того й не чули.
Як поет, Рафалович мав імя і його цінили і творами його цікавились і навіть захоплювались. А ветеринар з його був нездатний. Не мав він ока на хворобу. Та й не цікавив ся своєю службою і професією.
Він служившу земстві. Переміняв місця служби і якось не помічав сього. Тепер жив у Баюровцї. А спитати його, де він був чотири роки назад, то він широко роскрив-би свої чорно-блискучі очі і сказав:
— Не знаю. Здаєть ся, в Снїгирівцї... Лоро, де ми жили чотири роки назад?..
Жінка все знала. І все вона уміла, і про все думала, і піклувалась. Рафалович був рицарем, якому треба добувати в невідомих краях зачаровану царівну, красу, а жінка служила джурою при нїм, зброєносцем — вірним і люблячим.
Инодї Рафаловичови було боляче, що вона немов мало цікавить ся поезією, але він знав, що вона тонко відчуває її і тільки не може розказати про те. За те вона ніколи не набивалась з своїми думками й переживаннями і була скромна і делікатна.
Так прожили десяток літ.
Рафалович друковав свої твори в журналах і альманахах, видавав у збірках і мало цікавив ся, що кажуть про його писання критики і громадянство. Або може тільки так думав, так йому здавало ся. Не турбувало його й те, де лежать і як ідуть у продаж його книжки... Для його все щастя і вся радість були в творчости, в моментах, коли зароджувались образи і одягались в плоть слова.
Написане мало цікавило його. Він не знав нї одного свого вірша так, щоб міг записати його знов. Рідко перечитував свої кращі поезії, а прози й зовсім не читав.
Се була його норма і все йшло гаразд рік за роком.
Але в Баюровцї з ним трапило ся щось нове і для його несподіване.
II.
Він почав журитись.
Помалу, потрохи, капля по каплі збірала ся його журба. Почув він її й побачив тоді, коли вона затопила вже його душу. Мов осіння несподівана повідь під холодним хмарним небом.
Як людина, занедужавши фізично, тратить смак до страв і питва,—так він загубив смак до житя. Не зразу й не зовсім, але на стільки, що вже не міг жити так, як жив поперед того.
Він нїс обовязки ветеринара, робив, правда без захоплення, все, чого вимагали у його обставини й люде. Він і тепер піднімав ся у свій верхній поверх—і писав свої поезії. Але нї те, нї друге не давало йому задоволення в тій мірі, в якій воно було потрібне йому. Він чув якусь пустоту і в собі й навколо себе.
Яке пусте й безбарвне житє. Яке бідне на вражіння, на переживання. Замкнув ся обрій його Баюровкою і десятком хуторів—нікчемних. Дихати нічим. Нї-нащо дивитись. Нічого робити...
Йому почало здаватись, що і як ветеринар і як поет і письменник він непотрібний людям. А найбільше, як поет. А се було найболючіще.
Пише він і друкує — люде читають і хвалять, чи лають. Не пише й не друкує—мовчать і не згадують. Немов незваний гість, без імени й обличя, в чужій господї: коли прийшов сам—не випровадять, а не прийшов сам—не покличуть і не згадають.
І се його починало мучити. Найбільше після того, коли йому трапляло ся написати щось безперечно гарне, після того, коли він переживав солодку муку натхнення.
Ось він утворив щось нове, небувале, властиве тільки йому. Виявив у свойому творі власну індівідуальність так художньо. Але кому воно потрібно? Хто з блискучими очами й безкористним за-хопленнєм скаже: „Гарно!“?— Ніхто.
Пустка скрізь. І тут, коло його, і там, де точить ся житє літературне. Бо він не чує звідтіль одгуків. Бо до його не доходить тремтїннє спочувающих душ, не блисне на його теплом і ласкою промінне запалених його огнем очей.
Пустка...
їхати туди... Шукати тих душ і очей? Оббивати пороги людські, збірати копійки, спочуття й признання?..
Ніколи!.. Нї-защо!..
А тут пустка... пустка...
В такі хвилини хотілось знайти в чому небудь забуття, дати думкам другий напрямок.
Але він не міг зробити нї того, нї другого.
І ось, коли зайшла безпорадна й, здавало ся, безконечна осінь у глухому й безлюдному селі, коли само небо забуло, що єсть сон
це й тепло, а земля, як пяна, ограблена й опльована стара і непотрібна старчиха, лежала в багні,— безвладна й безсила, в дім Рафаловичів увійшов чорний гість.
Непроханий і не бажаний і до того зовсім невідомий, але упертий і безощадний. Прийшов у вечері.
Тоді смертельно підбитий упав ясноокий рицар і став над ним у розпачі і тузі його зброєносець.
III.
—	Ах, Боже мій, Боже мій! Що зо мною робить ся?.. Та коли-ж сьому кінець буде!.. Лоро, Лорочко!.. Йди сюди!..
Сі слова ось уже більше місяця що-ранку було чути з кімнати Рафаловича. Що-дня вигукував він їх з болїзним здивуваннєм і стогоном—все ті самі і в тому самому порядку.
Лариса Фелїксовна, жінка Рафаловича, слухала ті вигуки і не хапаючи ся, мовчки, мов призначена на страту, йшла до чоловіка. Він лежав на ліжку, заспаний, розхрістаний, з спутляним кучерявим волосєм і блискучими вродливими очима, в яких, коли він підводив їх на жінку, світило ся стільки муки й така глибина морального пониження, що їй важко було дивити ся в ті очі й вона спускала свої в землю.
—	Ах, Боже мій, що зо мною дїєть ся?!.—говорив Рафалович, широко росплющуючи очі, й даремне бажаючи піймати ними жінчин погляд.
—	Нічого не дїєть ся! Тільки треба взяти себе до рук! — говорила Лариса Фелїксовна.—Ти подиви ся, що сталось з тобою?— з притиском додавала вона, ударивши його навкоси з під довгих, немов у дитини вій, огнем своїх збентежених очей.
Рафалович ловив проміння її очей, що мов до-біла розпеченими дротами - стрілами пронизувало йому серце. Випивав увесь біль ран, які робили йому ті стріли, і серце його здрігало ся і тремтіло з муки: вона все-ж таки його любить—довговія красуня... їй жалко його...
—	Лоро!..—вигукнув він і силкував ся в се слово укласти все, чим повна його душа — свої страждання, сором свій і благання про ощаду—і знесилений падав на подушку.
Ридання били й корчили його. Мов якась сліпа сила несподівано прокидала ся в ньому й хотіла розірвати на частки йому груди, розсмикати всього.
—	Лоро!.. Спаси мене!.. Рятуй!..
—	Твій рятунок в тобі самому.
—	Не можу!
—	Можеш.
—	Не можу я!..
—	Можеш!..—з-під шовкових вік упевняв криштальний з синім одблиском промінь.
—	Ах, Боже мій, Боже мій!..
Він ламав собі руки, мов бачив у їх свого ворога й хотів задушити його.
—	Вікторе,— говорила молода женщина. — Справа стоїть просто: покинь пити горілку!
—	Не можу... Загину... Руки на себе здійму!
—	Спробуй кинути.
—	Я-ж пробував... я-ж хотів...
—	Ще спробуй. Давай ще спробуємо!— каже Лариса Фелїксовна рішуче й огник надії на мить золотом загораєть ся в її очах і зогріває душу Рафаловича.
—	Давай!— каже він радісно і схоплюєть ся з ліжка.—Ти-ж моя єдина... Тільки ти можеш спасти мене!
Важко ранений рицар спирав ся на дїточу руку свого джури, і той, чорний, одходив кудись і затаював ся.
Чи знов покажеть ся?
Рафалович здрігав ся: „Щезни, згинь, страшна потворо!“
IV.
Осінній дощ, нудний і байдужий, мов старий підсліпуватий ткач, всю ніч снував над селом свою водяну сїтку. Тепер трохи прояснилось, але а неба все ще летіли розрізнені краплї й стукали в вікно, мов нагадуючи, що хмари ще не витратили своєї сили і дощ ось-ось зараз може піти знов.
Село, мокре, потоплене в багні розмитих вулиць і насичених водою дворів і городів, закутане зранку в лінивий тягучий дим, мов принишкло і наважилось терпіти все, що буде далі. Люде в мокрих набряклих свитках, в обліплених глеєм чоботях, мляво, мов комашня в осінній день, вештались по дворах і вулицях, не знаючи куди їм подітись. Коло церкви на майдані, плямкаючи по очі забрудненими в гною рилами поважно ходили свині. Коло кватирі Рафаловича, обдертої і не обгородженої, стояла на дощі, звісивши до землі голову, чиясь припята до стовба коняка. До хвоста їй привязано кінчик вставленого в середину термометра. Вона,чи то з холоду, чи з внутрішнього запалення, инколи здрігаєть своїм худим, пошарпаним тілом і безнадійно киває головою.
Рафалович умив ся, одяг ся і глянув у вікно. Очі його спинили ся на злиденній кінській постаті. Він пригадав, що ту шкапу привів вчора кислоокий дїцок з хуторів і їй, як запідозрінній по хворобі на сап, зроблено маллеінїзацію. Треба було-б вийти, глянути на неї. Але на дворі було так хмарно й холодно, що Рафалович, при одній думці, як його тіло обгорне мокрий холод, здрігнув ся.
—	Вовчук ще не приходив сьогодні?— спитав він, не помічаючи що в хатї немає нікого.
—	Ну, нехай,— додав в думцї.—Сьогодні я буду писати.
І зараз же у його майнула думка: чи не випити-б трохи, щоб підтягти нерви? Але він мов злякав ся її, похапцем витяг з столу зшиток і почав перебірати його. Половина зшитка була заповнена віршами й дрібними замітками, в яких були записані думки з приводу прочитаного, пляни драм і комедій і теми для оповідань. Друга половина була чиста
Рафаловичови хот’ло ся сїсти й писати й писати, увійти в роботу цілком, з головою. Бо в роботї, здавало ся йому, був його рятунок. Він визнавав себе людиною тільки як поета. Поетична журба по далекому принадно-туманному ідеалови, солодкі муки напівсвідомої творчости, пекуча осолода досягання ледві намічених замірів і милування художника над втїленнем своєї далекої мрії були тими нитками, що держали його в житю, мов важку кулю, над безоднею. Обірви ся одна-друга з них—він не матиме на чому держати ся і загине. Навколишнє—сіре, безпросвітне житє, гидка професія, з якої йому довело ся мати шмат хлїба, а по-за межами того—безрадісні перспективи громадського і політичного житя—усе се обступило його душу страшними примарами, як тихе чисте озеро—густим диким лісом, туманно-болотяними нетрями. І коли-б не було з їх виходу в ясне небо, у царство краси й натхнення, не було-б чим дихати. Не було-б чим жити.
Але де далі, тим рідше він находив той вихід. Натхненне кидало його. Нї на чому було держати ся його золотим крилам. І самі крила мов покоротшали й обважніли. Давно вже в його душі засіла думка, що він пропаща людина, призначена на безславний загин, що його літературна діяльність тільки омана.
Суспільству більше й відомий і користний не поет, а ветеринар Рафалович. Бо той, перший—манить його кудись в незнані краї, говорить про невідоме й незловиме, щось далеке й проблематичне, а сей другий—гоїть йому свиней і коней і навіть—чудно й дивно!..—штучним способом робить вагітними кобил... Тільки шкода
: ветеринар Рафалович якийсь чудний, непевний. Уже було кілька скарг на його земській управі й прохань замістити його другим ветеринаром. Та управа ще вагаєть ся, ще терпить його.
Рафалович зітхнув. Нікому його не треба, як поета... Але й оті пани і землевласники—праві. Який з його ветеринар?!. Утекти б, сховатись кудись і од них, і од самого себе. Як би се було гарно!..
І Рафалович враз, мов що його штовхнуло, схилив ся й застиг коло столу. Потім узяв перо й почав писати:
Я стеном безмежним далеко-далеко піду
І думи з собою у степ на яри заведу.
І кину в ярах їх, посію по тихих долинах,
Розвію з вітрами по всіх українах...
По всіх українах...
Бо душно, бо важко ті думи носити менї, Бо стали з літами важкі вони, мов камяні.
Бо давлять і важать вони мов залізні кайдани.
Бо буде так легко, коли їх не стане...
Коли їх не стане!..
Кинув перо, схилив ся над зшитком і замислив ся. Його очам ввижав ся рудий, осінній степ. Він іде і „сіє“ по йому свої жалі і думи. Вітер обвіває і студить його кволе тїло, а він іде й іде, теряючи з думами свою силу, свою душу, визволяючись од тяготи житя, від свого власного „я“.
Бо буде так легко, коли їх не стане...
А що-ж тодї буде?— коли їх не стане?..“
„Смерть“.
Смерть?.. Стало до болю жалко безталанного чорнокудрого ветеринара Рафаловича, що мусить загинути десь у степу, на ярах, на буйному осінньому вітрі.
Взяв перо і хотів писати далі. Але увійшла жінка.
—	Там приїхали по тебе з економії Фон-Зейна.
—	Чого?
—	Не знаю. Вийди сам.
V.
У Фон-Зейна занедужав йоркширський кнур. Йому обдуло вязи, боки й зад. Лежить, не встає.
—	Казали, щоб зараз їхали і коней прислали—говорив, огинаючись коло дверей, мокрий і синїй з холоду наймит.
—	Добре. Поїдемо, - сказав Рафалович.—Тільки напюсь чаю.
Журливо-ліричного настрою мов не було. Не стало й поета, зостав ся ветеринар.
Рафалович ясно уявив собі хворого йоркшира з рідкою щетиною, трохи не голого. У його опухла шия, боки й зад. Значить— рожа, і він навряд видужає. Вся річ у тому, щоб хвороба не перекинулась на других свиней.
Рафалович забрав причандали й вакціну й поїхав.
Дорога була важка й нецікава. Конї й бричка вязли по низинах у вибоїнах і з натугою вибірались з балок на гору. Миги-чив дощ. Наймит мовчав. Мовчав і Рафалович.
В економії з контори повели Рафалопича в хлїв. Прийшов туди і сам господар маєтку. Невеликого зросту, рудий, товстий, з круглим, як достиглий червоний гарбуз, обличєм, що від власної ваги мов росповзалось і звисало йому на груди, в золотих окулярах, він, сопучи і збиваючись в словах, висловляв свій жаль, що занедужав у його кращий кнур.
—	Обпоїли... Гарячим обпоїли! Він і застудив ся. Я знаю. Хіба свиня понїмайт?.. Люде не понїмайт!..
 Рафалович обглядїв кнура. Йоркшир, як він і сподївав ся, дійсно хворів на рожу.
—	Нї, він не застудив ся, а в його рожа. І вже запущена. Може загинути.
Фон-Зейн закліпав під окулярами своїми заспаними очима й підвів обличе до Рафаловича. Нижча губа у його засмикалась, мов збірав ся заплакати.
—	Як же так?.. Загине?.. А він у мене на завод. Ви повинні... розумійт... врятувати його.
Рафалович пояснив, що гоїти уже, здаєть ся, пізно, хоч можна ще прищепити йому вакціну. Клопіт тепер у тім, щоб оддїлити всіх других свиней од хворого й зробити їм прививку. Але Фон-Зейн не міг з тим помиритись.
—	Як же так? На що ж тоді ветеринарі. Я буду в собранії говорить... У мене завод... Кнур—триста рублів...
Рафалович не слухав його. Прищепив вакціну хворому кну-рови й почав обглядати инших. Між ними знайшлось ще кільки, яких він запідозрив на хворобу. Відокремив їх, прищепив вакціну. Потім почав щепити і всім здоровим.
Свиней було багато, а помішників не було. Коли Рафалович кінчав прищеплюваннє, вже починало вечоріти. Він натомив ся і був голодний. Фон-Зейн спочатку ходив за ним і все щось бурчав, потім вернув ся до першого прищепленого кнура, довго стояв коло його й уперто дивив ся йому в осоловілі очі. Потім пішов до господи обідати.
	
Через який час знов вийшов і пішов до кнура. Той ледві дихав і нічого небачучим поглядом дивив ся перед себе. Фон-Зейн зрозумів, що кнур пропадає й гукнув кликнути Рафаловича.
— Бачите: пропадає!.. Се ви прищепили йому щось. Треба було компрес!.. А ви що робили?— підступив він до Рафаловича.—Так у мене всї свині виздихайт! Нащо земство держить ветеринарів? Я, буду в собранії говорить!..—кричав він, круто одвернувшись од Рафаловича.
Той подивив ся на його товсту, налиту кровю шию, на всю незграбну коротконогу одягнену в дороге пальто постать і гострий гнів зневаженої людської гідности спалахнув у його в серці:
— Коли вам не треба ветеринара, коли ви можете самі гоїти свиней компресами, то нащо посилали по мене?
—	Я думав, що ви що-небудь понїмайт, а ви штрикайт свиней голкою! Ви свиней мені перепортили!.. Я позивати вас буду!.. Павло, запрягай конї й вези його до дому!..—кричав Фон-Зейн.
Рафалович здвигнув плечима:
—	Ви, землевласник, земський гласний, уважаєте себе за інте-лїґентну людину, але розумієте в ветеринарному дїлї стільки ж, як ваш Павло, а поводитесь з земським служащим таї:, як Павло не дозволить собі.
—	Він мене ще вчить буде?!. Геть з мого двору!! Щоб і духу не було!!. Я напишу в управу!..
Рафаловичови хотіло ся ухопити його за гамалика й шпурнути на землю, але він здержав себе.
—	Добре. Я те ж напишу в управу, як ви ціните роботу й поводитесь з земськими служащими—сказав він, і пішов до воріт.
—	Роботу!.. Свиней потруїв... роботу!..—кричав Фон-Зейн, див-лючись йому в слід.—За сю роботу ноги поперебивать!..
VI.
Рафалович їхав до дому. Мовчазний Павло поганяв коней, а сувора осіння ніч заходила навкруги з степу, похмуро дивилась з важних, налитих оловом, хмар і сердито про щось бубоніла, кидаючи в подорожних холодним дощем.
»Ось воно житє—справжнє, дїйсне житє, а не мрії, не ілюзії. Ось вона праця на користь людям, той високий подвиг, на який збірали ся йти як на якесь урочисте свято, щоб душу свою віддати їй!— думав Рафалович.—Свиней панських гоїти, мужичих шкап стріляти!.. Віддавати свою працю, душу свою, під ноги всякій одягненій в пошите з аглицького драпу пальто тварі!.. Ні, далі так не буде! Не може так бути“!..
Гнів клекотів у грудях і кров, як коваль молотом по ковадлу, била в висках. Не чув холоду, не помічав дощу, що обступив тепер однією водяною спиною з усіх боків нещасну бричку з кіньми й сїдоками і йшов за нею невідступно, нерозлучно.
„Яка фатальна помилка і яка болюча образа: плекати в душі високі думки, й гріти в серцї великі почуття, знати, що житє даєть ся людині тільки один єдиний раз і вибрати собі професію—ветеринара!.. І що саме головне—свідомо піти в сю яму, свідомо кинути в неї свою душу і думати, довго-довго думати, що так і слїд було робити, що немає брудної й гидкої праці, раз вона робить ся на користь свого народа. Що ж се таке, як не заслїпленнє, не безумство? Поет, людина артистичної вдачі й високих настроїв— бабраєть ся в смердячій свинарцї... Але, майте на увазі, „на користь свого народа“, пригніченого запамороченого українського народа! Ха-ха-ха!.. Навіть не українського, й не пригніченого, а вигодованого, випещеного німецького... на користь Фон-Зейнів!. Тьху!..“
Рафалович плюнув у водяну сітку й підняв мокрий комір пальта.
»Дурень, запаморочений вязкими, липучими теоріями, дурень. Всю красу світа, всю радість житя, всю осолоду творчости кинув у фон-зейновську засмічену свинарку“.
Сморід її ще й досї мучить його, немов гніздить ся в його носовій камері.
— Тьху!..
Плюнув ще раз і здрігнув ся з холоду: одежа його промокла і вода текла по спинї.
„К чорту все, к чорту все!.. Куля в лоб—і більш нічого“...
Хотілось гризти зубами собі руки й плакати. Хотілось ножем зробити решето з Павлової спини, вирізати з грудей його мужиче подле серце і кинути отуди в водяну пітьму, до Фон-Зейнів, до кислооких дідків. Як псам... „Ha-те, жріть“!..
Але чому ж Павлове, а не своє власне?..
„Все одно—й своє—„нїжне серце поета“: Ха-ха-ха!..
Я псам
Оддам“...
В думці промайнула Полежаєвська пісня бранця ірокезського. Але Рафалович вигнав її з уяви, мов метелика змахнув рукою.
„Се все, все—дурниці. Треба шукати виходу—з тугою думав він. Треба кинути все разом. Але куди подітись?..“
VII.
Він замислив ся.
Темно і в душі, і в степу. Перед очима хиталась мокра Павлова спина. Чути, як чмокають в багнюці кінські копита. Пахло мокрою землею, і кінським потом, і мокрою свитою.
Спускались в балку.
Рафалович зрозумів, що до дому ще далеко. Коні йшли тихою напруженою ходою по грузькій низині і спинились.
—	Но, но!..—озвав ся сердито Павло.
Борозенна коняка було смикнула бричку, але підручна осталась без руху. Павло прислухав ся. Перед кіньми журчала вода.
Він злїз з передка і пройшов на перед. Там внизу грав чималий потік. Увійшов у його й почав пужалном намацувати дно. Потім вернув ся до коней.
—	Що там?— спитав Рафалович.
—	Вода.
—	Можна переїхати?
—	Побачимо.
Павло поліз на передок.
—	Та ти ж дивись: може там рів вимило?
—	Все одно. Свиней жалко, а людей не жалко!..—з похмурим роз-дратуваннєм сказав наймит і підгорнув під себе мокру свиту.—Но!..
Він хльосьнув батогом одну й другу коняку і бричка ринулась у воду. Її кинуло в один бік, потім у другий. Вода разом підскочила під ноги Рафаловичови, а бричку, як пірину по вітру, мов підняло вгору й понесло кудись у бік.
—	Но-но!..—байдуже загукав Павло й замахав батогом.
Рафалович не встиг збагнути, що таке робить ся, як колеса брички знов стали на ґрунт і вона помалу вибралась на берег. Тепер з неї текла вода, мов з розсохлої бочки. Павло тронув коней.
—	Ну, а що було б, коли б нас з кіньми знесло водою?— спитав Рафалович, здивований мовчазним спокоєм свого неговіркого візника.
—	Що було б, те й було б,— буркнув той.—Все одно.
—	Як се все одно? Зараз ми сидимо в бричці, а то б нас водою несло по яру...
—	А що ж, може й несло б. Хіба вони пожаліють?..
В голосі його почулось щось гостре, холодне, мов добре наточений ніж.
—	Хто?
—	Оті пани, оті Фон-Зейни!.. Свиней йому жалко, а людей,
га-га-га!..—дико зареготав ся Павло, мов разом одчинилось якесь велике жерело й звідти полилась бурхлива каламутна вода.— А людей...
Він не договорив і замовк.
Але Рафалович зрозумів його. До кінця дороги вони не перемовились більше нї словом.
Те, що сказав Павло, дало новий напрямок думкам Рафало-вича, одірвало їх од власного горя й підняло над туман і мряку, які панували в його душі.
Додому Рафалович приїхав з готовим рішенцем.
VIII.
Після дошу і темряви у хаті було тепло, ясно й затишно. Немов вернув ся з далекого чужого краю.
Теплі Ларисині руки помогли йому переодягтись, обсушили чистим рушником його кучеряве волосе.
—	Тебе не морозить? Чого ти такий похмурий і мовчазний?
—	Так.
Жінчині руки дотрогувались до його голого тїла, але не викликали ніякого почуття.
—	А все таки я боюсь, щоб ти не застудив ся...
Він мовчав.
Не хотілось зараз росказувати, як ображено його, і що він надумав. Знав, що жінка не згодить ся з ним, а він зараз не має стільки енергії, щоб переконати її. І жалко було сказати, що ось він з тепла й світу хоче кинути і себе й сїмю в холодну ніч нового невідомого житя. Бо те, що він надумав, не обіщало нічого гарного, принаймні на перший час.
—	А у Талї жар. І голова болить..
—	А горло дивилась?
—	Нї. Я не вмію. Поглянь сам
Пішов, поглянув
Очевидячки повинна була бути ангіна.
—	Нічого. Не треба пускати на двір.
—	І так не пускаю; нї в чому. Виросла з одежі, а нової нема.
Рафалович мовчав. Слова жінки здавались йому докором, хоч вона й не думала докоряти. Пішов і ліг в убогому „кабинет!“ на стару обідрану канапу і лежав у пітьмі.
Що робити і як бути?.. Немає сили жити далі так, як жили, і немає виходу до житя кращого. Те, що здавалось годину назад таким простим і певним, тепер стало фантастичним жартом, витвором хворої уяви.
Але невже так-таки й загинути тут?
Дивив ся у пітьму, ждучи з її нетрів одповіди. Дарма, пітьма зоставалась пітьмою. Закрив очі і лежав, мов труп. Серце важко й нерівно билось у грудях, а в висках уїдливо стукала кров. Мружіли в очах і пливли світляні кола й зірки. Вередувала за стїною хвора Таля і торохтіла в залі машина. То Лариса шила з коленкору сорочки дітям.
Почав було забуватись.
Але з пітьми випливав червоний напружений гамалик фон-Зейна... хворий кнур дивив ся білими мертвими очима... Хиталась мокра спина в свиті. Бубонів дощ.
Де?
Хіба не однаково: чи там, у степу, чи тут, за стїною?..
Нікуди податись і неможна зостатись тут.
IX.
Підвів ся з канапи, пішов у залю. Лариса, зібравшись в клубочок, хутко вертїла машину. Торохтіла абажуром лямпа й шелестів дешевий цупкий коленкор.
—	Лоро...—несподівано для себе сказав Рафалович і почув, що він уже не спинить ся.—Я кидаю службу!
Лариса не зразу одірвалась од машини, мов слова чоловіка не дійшли до її свідомости. Але потім поклала руку на блискуче колесо машини і хутко обернулась до його.
—	Що?
—	Я кидаю службу!
Очі її разом розширились з ляку і тонкі риси обличя стурбовано засвітились внутрішнім світом.
—	Як же?
—	А так. їду в Київ...
—	Чого?
Рафалович спалахнув: йому здавалось образою, що вона стільки років живе з ним і не знає його душі, його думок і надій.
—	Як ти можеш питати мене: чого? Жити!.. Хіба ти не бачиш, що я тут гину, гину як нікому непотрібна стара собака!..
Рука Лариси упала з колеса на коліно.
Чув, що говорить не так, як треба, й не те, що слїд, і се дратувало його ще більше.
—	Годї віддавати себе в жертву тим, що навіть і не думають, що тут єсть жертва, що тут людська душа міняєть ся на молоко, на мясо, на аршини паршивого коленкору!..
Лариса піднялась з стільця.
—	Що з тобою, Вікторе? Що ти кажеш?
— Я кажу, що кінець... Годі!.. Я ще хочу жити, я ще не вмер!.. Нехай умре Рафалович-ветеринар, але я не позволю умерти Рафа-ловичови-поетови, письменникови!..
—	Вікторе, хто ж того хоче!.. Що з тобою, скажи?..
Підійшла, взяла теплою рукою його суху й холодну руку. Але він одвернув лице од неї. Викручував руку і кидав, хапаючись і збиваючись, гнівні й гарячі слова. Мов бив молотом по каменю... Мов боючись, що не встигне викинути їх, ті пекучі слова, з душі своєї.
Годі! Він не хоче жити тільки для сїмї. Не хоче барбатить в пелюшках. Не хоче бути рабом женщини, яка не цінить в йому душі його, душі... Не хоче, щоб його гнали, як пса, з двора всякі кретини, оті фон-Зейни. Не хоче, щоб його викликали в управу й виговорили, як молокососови якому! Не хоче служити кислооким ідіотам, потопати в рівчаках, мокнути на дощі, стріляти сапатих - падлюк... Він сам собі пустить кулю в лоб...
Лариса держала його холодну тремтячу руку, мов боючись випустить її й тяглась до його всією істотою, безмовним пориван-нєм силкуючись перепинити поток його гірких слів, затулити рану, з якої бив бурхливий потік горячої крови.
І враз його голова упала на її хисткі плечі і він забив ся й затремтів з ридання.
X.
В ваґонї душно й тісно. Нечисте повітрє робить голову важкою й тупою і нічим гаразд дихати.
І не можна заснути, бо немає місця, а спати сидячи Рафалович не міг.
Він вийшов на площадку.
За тиждень, що минув з того дня, коли він їздив до фон-Зейна, погода зовсім змінилась. Подули холодні вітри і землю, розмиту, ростоптану й розбиту, скували морози. Зривав ся снїг, але у його не було сили зачепитись за мерзлу землю і стурбованими хвилями він позабігав у балки й яри, залїг і затаїв ся по рілях.
Було темно й холодно.
Рафалович взяв ся за перила і стояв, хитаючись і підкидаючись то в один, то в другий бік. Він нічого не бачив окрім сивої пелени степу та огнистих полос, які, летючи, рисували на темря
ві неба іскри з паровоза. Не хотілось ні об чім думати і притомлені й заколисані дорогою бажання спали в глибу душі. Все пережито й передумано. Зосталось ждати того, що буде.
Але що буде?
Як не старав ся він уявити будучину більш менш конкретно, вона не давалась його уяві. Та він мало й вірив у неї. З того, що знав сам і що говорив Ларисі’ сі днї і що затаїв од неї; з того, що говорила вона, коли зважували замір кинути службу і їхати в Київ,—він був певен, що тільки щасливий випадок може дати йому спроможність забезпечити собі з сїмєю в Київі притулок і шмат хлїба. Про що небудь більше він і не марив.
Та й їхав тепер, не кинувши службу в земстві, а тільки взявши отпуск. На сьому настояла Лариса. Було б злочином, знаючи умовини літературної праці й свої сили і здібности, кинутись на осліп в невідоме.
Холодно. Мерзнуть руки і ноги.
„Так і Толстой тікав од старого житя...“
Згадалась незабутня траґедія на беззвістній степовій станції. Стислось болем і турботою серце.
„Коли й мені буде така вдача, то зараз з мого боку буде будка“.
Стеріг летючу пітьму... Нічого нема...
Щось немов майнуло огнем ззаду, по той бік.
„Там...“
XI.
Але серце не вірило. Йому здавалось, що не буде ніякої вдачі й не може навіть бути.
Чому?
Не було певної одповіди, але було тоскно й невесело. Гнітили якісь передчуття.
А перед очима летіла, не спиняючись, сїра безвість ночі—холодна й чужа. Нічого не можна було розібрати в ній. І тільки натугою уяви Рафалович ловив у пітьмі мінливі лінії степових краєвидів. Степ і степ... Рідна пустиня непривітна... Рідний край...
І серце помалу розгорялось якимсь давно не чуваним теплим і горячим, ще неотямленим, чуттем. Воноростїкалось по темних безмежних просторах. Шукало одгуків собі... І не знаходило... І голосною струною дзвеніла стурбована душа...
„О, краю темний і безпритульний! Холодний ти й суворий!.. Лежиш ти, повитий безпросвітною турботою про кусок хліба насущного, про оберемок соломи в ніч холодну, про шмат кізяку нікчемного. Хіба тобі збірати й охороняти добра свої, таланти й здібности синів твоїх? Тобі виходити між братів своїх на величне свято розуму, на бенкет духу людського—в обшарпаній свитині, в закаляних чоботях репаних?..
Бідний, бідний, краю безпритульний!.. Немає в мене нї краплї злоби проти тебе. Немає в мене нї жодного слова докору тобі. Вирвав би я з грудей серце своє і підніс би його над головою і держав його високо-високо, щоб світило воно тобі в отсїй темряві віки і віки!.. Нічого мені не треба від тебе, тільки хоч далекого, ледві чутного одгуку на поривання мої й братів моїх, тільки дружнього тремтіння серця твого—хоч раз, хоч єдиний раз за все жите моє. Я буду щасливий!“
Темрява летіла і пливла по боках, вгорі і всюди. І в ній золотими дротами вились і гасли блискучі іскри. Хвилинні мешканці її.
Одні згорали, засвічувались другі і, тріумфуючи, прорізували ніч. І ще... і ще...
„Ні, темряво, ти не всевладна. Ні, ноче, ти не вічна!..“—думав Рафалович.
XII.
Київ здав ся Рафаловичови після Баюровки, де довелось просидіти йому безвиїздно пять літ, холодним і замкнутим в своїх турботах, навіть ворожим. Але коли він попав у старий і довгий флїґель десь близько вже до краю місця, коли побачив знайомих і любих йому по давніх літературних звязках людей— останніх ветеранів з так званої в їхньому колі „когорти баглаїв“, на його повіяло теплом і світом.
Зтриманий і навіть боязький у зносинах з чужими людьми, Рафалович тут почував себе мов серед рідної сїмї і зразу увійшов в курс літературного житя. Він бачив людей, які жили літературною працею. Бачив, що вони й зараз, як і ранїйш, мають мало, навіть дуже мало, з неї хліба й утіхи собі, але не міг не помітити, що та праця для них є справжнім стімулом їх істновання. Поза колом літературних інтересів у них мало чого єсть такого, що більш-менш глибоко цікавить їх. І одночасно не міг не помітити, що вони немов помічені таємним знаком людей, призначених на страту. Він дивив ся на них і вони здавались йому вільними жертвами взятого на себе важкого, хоч і почесного, обовязку. Він не міг визволити ся від сього вражіння.
І коли Рафалович сидїв і слухав їх, одповідав на запитання про житє і настрій людности в провінції, і бачив, як вони відносять ся до сього, то почував себе зайвою між ними, людиною, яка задумала при їх допомозі зробити щось негарне й навіть неморальне. Здавав ся сам собі ділєтантом, людиною несподіваних і хвилинних емоцій і настроїв серед певних у собі і в своїй дїяльности людей. Згадалась минула ніч у ваґонї. І йому стало гостро соромно за своє недавнє пориваннє там у степу, на площадці ваґона. Смішним і надуманим показав ся тепер йому образ людини з палаючим серцем в піднятій руцї. І соромно було сказати, чого він приїхав сюди, як соромно показувати людям свої злидні, псувати настрій своїми турботами. Бо він чув, що віддатись тій самій праці так, як й віддались вони, увійти в неї з головою, одрізати для себе всї ходи назад і кудись в другі місця, вій не може. Не має в собі такої єдности душі, незломности стремлїнь.
—	Тепер ми на певному шляху,— говорив, ходячи по великій з низькою стелею кімнаті, Олександрович.—Утиски зостались утисками, але відношеннє людскости до нашої справи не те. Наша свідома інтелігенція зростає і в шир і в глиб... Поширюєть ся коло робітників... Можна працювати і треба працювати.
Він похитував на ходу гарно сформованою головою з блідим високим чолом і очі його розгорялись потаємним огнем.
—	Найголовнїйше,— додавав товстенький і експансивний Дударевський, тарабанячи пухкими пальцями по столу,— молодь. Тепер по всіх вищих школах ширить ся українство. Колісниця наша зійшла з мертвого пункту й посунулась. Тепер піде вже по інерції...
—	Але шкода, що в самому Киіві так розбивають ся наші літературні і громадські сили,— завважив несміливо Рафалович і почервонів.—Мені здаєть ся, що могло б бути більше єдности... Може я здалека помиляюсь...
—	То правда. У нас по давнїй приказці де два Українці, там три думки,— осміхнувшись очима, сказав Олександрович.—Але се ж доказ, що ми живемо, не застигаємо на чомусь одному. Диферен-ціяція така потрібна навіть. Хоч може й не в такій мірі.
Рафалович сидів, розмовляв і слухав, що говорили Олександрович і Дударевський, і нудив ся своєю думкою: як сказати їм, з якою метою він приїхав до Київа? Як предложити себе на спільну працю, коли вона й їх „призначених“, ледві годує. Виходить увірвати й собі шмат хліба у них?... Бо ресурси ж преси відомі.
Порішив не говорити нічого, поки що. Посидів трохи, попроїдав ся й пішов.
Куди?..
Однаково, куди не йти. Ходив по шумних, повних вечірньої метушні, вулицях й колихав у душі самоту. Знав, що не стріне нікого знайомого. Дивив ся на освітлені й оздоблені дорогим крамом вікна і почував що все, що він бачить, чуже і не досяжне для його. Спинив ся коло вікна з роскішною білизною і пригадав дїто-чі сорочки з цупкого коленкору, що шила тоді Лариса.
Що то вони роблять там, у Баюровцї?..
Що думає Лариса?...
Зітхнув і пішов далі. А все ж таки щось робити треба.
ХПІ.
Другого дня він сидів у кабінеті редактора й видавця ґазе-ти „Січ Запорожська“, Пимоненка.
—	А я таки на вас зуб маю, — говорив він лагідно й поважно, певний сам у собі і в одповідальности й поважности праці, яку взяв на себе й несе, не взираючи нї на які перешкоди.—Чого ви в останній час нічого не даєте Газеті? Правда, ми дорого не можемо оплачувати літературної праці, а все ж таки... Зараз дефіцити ще великі. Самому важко вести діло. Коли б ще хто... Єсть же багаті люде у нас на Вкраїнї.
Рафалович слухав і бояв ся заїкнутись, чого він приїхав до Київа й прийшов сюди. Коли при платї по копійці за рядок Газета дав дефіцити, то яким дурнем треба бути, щоб сподіватись з роботи в їй прогодувати себе й сїмю. І якої кольосальної праці треба, щоб вибити з копійки хоч тисячу рублів. Аж мороз пішов поза шкурою... Чи може просто обернутись в паразіти й залізти в кешеню видавця: доплачує на виданнє кільканадцять тисяч, доплатить й ще одну яку зайву?.
Але Рафалович при одній сій думці почервонів і щоб полагодити ніяковість, сказав:
—	Вибачте, але, що не кажіть, суховата й дуже... коректна ,Сїч Запорожська“. Коли б вона була трохи цїкавіща, жвавіща, талановитіша, вона більше б поширилась і оплачувала б видатки.
—	Знаю й давно бачу... Талановитих людей треба б... А їх у нас мало. Та й ті цурають ся Газетної праці.
—	Юмориста б гарного...
—	От, от... я вже казав: „Дайте мені юмориста: пів коня... Чи то пак — пів царства дам за юмориста!“
Пимоненко весело засміяв ся.
—	Що ж і за пів коня не знаходить ся?..

—	Нема! Чистий сором: уславлена юмором нація українська не має юмориста. Нї одного.
—	Ви пошукайте.
—	Шукали. Хоч експедицію виражай!..
Посміялись, погомоніли й Рафалович почув, що треба йти, став прощатись.
—	Я ж сподіваюсь, що ви пришлете до ґазети щось з белетристики. А може й поезії.
—	З белетристики пришлю, а з поезії не обіщаю, — сказав Рафалович, одягаючись і пронятий ще не погаслим бадьорим настроєм.
—	Чому?
Рафалович зайняв ся, держучи в руках шапку.
—	Бачите: мені здасть ся, що... для поезії немає місця в ґазетї...
—	А другі ж поети наші друкують?..
—	Не знаю... то їх діло. А  я не можу... Дописи з Галичини й Буковини, рецензії на „Пана Штукаревича“ і „Панну Штукарку“— і поезії... Згодьтесь, що сусідство не „теє-то, як його“!
—	Можна в другому місцї друкувати.
—	Нї, не варт.
—	Шкода. Газета дає популярність.
—	Я не шукаю її.
• — Се помилка.
—	Може...
—	Шкода, шкода,— говорив Пимоненко і в голосї його Рафало-вичови почулась образа.
XIV.
„От тобі й маєш — думав Рафалович, спускаючись по східцях.—Замість того, щоб знайти собі в редакції притулок, образив видавця. І так, зовсім несподівано, рікошетом, карамбольом. Паїцо було казати, що „Січ Запорожська“ суха й не цікава... Ех, простота простацька, чуприна чумацька!.. Мало тебе замолоду мняли!..“
Рафалович тепер внутрішнім чуттєм уже сказав собі, що нічого не вийде з його шукань у Київі і йому стало навіть весело. Дивив ся з гори сам на себе і сміяв ся: „Розігнав ся з ополоником до чужого казана з нашою!..“
І дивно — він почував себе зараз вільним, нікому нічого не винним. Гнїт спав з душі. „Хочу — дам, хочу — не дам. Хочу — співатиму, хочу — нї“.

Він почував себе художником, поетом, яких на вулиці не зустрінеш. І йому навіть було дивно: як він раніш не задовольняв ся тільки процесом творчости і тим, що люде тямущі бачили в йому поета, і ще хотів хліба їсти з свого високого дару! »Хотів, щоб муза борщі варила... під однією стріхою з панами Штукаревичами!“
Йшов по вулиці і ловив по хлопячому губами пахучі сніжинки, що, мов граючись з ним, били його в чоло, очі і в ніс... заплутувались у бороду й залазили в уші. Дивив ся на обліплених снігом людей. Зустрів ся очима з молодою і вродливою панночкою у білій шапці і синій сукні, і сказав їй поглядом, що вона гарна і що він любить її. І вона йому 'кинула палючу світляну квіточку зпід запорошених снігом вій...
Бігли ваґони трамваю. Похитуючись на товстих шинах, мов на хвилях і коротко й відрубно трублячи, пливли автомобілі. І йшов сніг. Сніг...
Чудовий білий сніг. Чистий, ласкавий і безтурботний.
XV.
За три дні обійшов Рафалович редакції часописів і деякі видавництва. Тепер він ходив просто як гість. Дивив ся. розмовляв і постерігав. З ясними очима і теплою душею.
Бо крига, яка сковувала його серце, рсстала.
Він бачив, що люде — ті з голодухи, ті з самолюбства, другі з того, що молода сила випираєть ся з них і шукає, де б принести себе в жертву, треті просто „за компанію“, щоб не відстати від инших, а ще инші з щирим сердешним захопленнєм і вірою що те, що вони роблять, — велике й єдине потрібне в наш час на нашій землі, -- будують, руйнують, воюють з млинами, і мучать ся, і страждають, і празнують перемогу, і носять жалобу — на показ усім і потай — в серці. Бачив, що житє, многолике і ріж-нобарвне, тече і застоюєть ся в плесах, хвилюєть ся, блищить, береть ся паром і розвіваєть ся в повітрю, йде в глиб землі.
І йому було приємно те все постерегати і знати, що він нічим не обмежений і нї з ким не звязаний мертвим зашморгом, обовязку, залізною рихвою повинности. Поет і художник, він обгортав їх усіх своїм поглядом і дивив ся на них, як Бог: "Всі ви мої, бо всі увіходите в мою свідомість". І не було в йому нї злоби, нї зависти, нї жалю, нї печалі.
І коли його спитали в редакції журналу „Рідне Ковадло“, якої він думки про „нашого ґенїяльного поета“ Курдюка, то він просто, без іронії і задньої думки сказав:
—	Аероплян.
—	Як так! — здивовано спитали його.
—	А так. Летить аероплян і здалека подумаєш: який великий, могутній і вільний птах! Підлетить ближче, бачиш: машина... Торохтить, мов молотилка і молотить над головами у нас... повітрє. І вся сила його, увесь так сказати пафос — у бензині. Есть бензин, — може летїти аероплян, навіть сторч головою. Однаково молотитиме повітрє... А нема — падає, мов дровеняка. По мойому Курдюк — ритор. Коли не цілком, то ритор в його істоті як земський начальник на селі: все підвладне йому.
Співробітники „Ковадла“ сміялись, але в очах їх тремтїла образа й думка: „Завидьки беруть“.
Рафалович все бачив і розумів і йому не було жалко, що він сказав їм свою думку. Говорити щось инше було б політично, але не чесно. Звичайно, перед своїм художнім „я“. І нікому він не заздрив. „Нехай і про мене говорять те, що думають. Се їх право“—міркував він.
Побував і у „ворога української літератури“, сердито-добродушного дідуся. Послухав його бурчання на неольоґізми, галициз-ми й небажання письменників обмежитись лєксіконом „серця України“—Уманьщини.
Побалакав з ним. Де з чим згодив ся, де з чим не згодив ся. Обняв його любязно душею, притис в думцї до серця: „Бо се ж минуле наше“. І пішов.
Ходив по городу й думав і дивив ся.
Підрахував скільки в його осталось грошей, зайшов у маґазин і купив флякон дорогих духів. Яких тільки міг — гарних.
Подарунок Ларисі'.
Тепер грошей зайвих уже не зоставалось нї копійки. Порішив: завтра вранці поїде до дому, в Баюровку.
XVI.
Звик, коли покидав яке село чи город, на останку піти на саме краще місце в тому селі, або городї. Перестояти там, передумати останні думки . Попрощатись.
Тепер пішов на Володимирську горку.
І сьогодні в день йшов снїг. І зараз поодинокі сніжинки спускались з неба й мов давнї знайомі торкали його в плечі.
А він йшов і думав: „Любі мої, милі і тут ви знайшли мене ! Та й я ж не забув вас. Памятаю з далекого дитинства. З рідних гір і лісів, з села мого беззвістного...“
Захід сонця палав холодним жаром, а з Заднїпровя заходила сиза мла ночі, і воно мов замислилось і застигло.
Синів холодним оловом внизу Дніпро й широкою дорогою слав ся туди, де за горами й за долами жевріли велетенські купи багаття й палав німий жар.
А ззаду і боків і внизу гремів і стогнав город. Мов яке зачароване коло. Тільки далеке й широке.
Рафалович стояв на шпилі, на чистому ні ким ще нетоптаному снігу, й дивив ся.
„Прощай, прекрасний краю, — говорив у нїм внутрішній голос. — Чи доведеть ся знов побачити тебе? Прощай, задумлива Черниговщина, і ти, такий веселий і привітний в лїтку, а тепер холодний і байдужий, Дніпре! На зорі житя свого я бачив вас, чи побачу ще на заході?..“
Де-далі темніли простори, сизіли гори і сонно скепляв очі позлотисто-рожевий захід. І брав ся помалу синью. І йшов за гори, спускав ся за зубчастою їх граню нижче й нижче.
„Так як моя душа там, в Баюровцї“ — думав Рафалович. — Але тепер вона знов горить, мов повна огниста троянда і не погасне, і не завяне. Дух житя прокинув ся в ній, творчий і жадібний і широко роскрив свої всевидющі очі. Ввесь світ хоче взяти ними...“
Тихо. У великому городі, серед гамору і метушнї— тихо. Чи то тиха душа у Рафаловича?.. Чи то тихо там, у тих просторах?.. Чи то тиша і спокій повили минуле сього города, сеї країни?..
Мовчать далекі гори. Мовчить Дніпро.
Мовчанне... мовчаннє...
„Яке прекрасне ти, мовчаннє! Яке ти любе душі!“
Он чорніє внизу ще чиясь задумлива постать.
Хтось другий теж стоїть, мовчить і дивить ся, вбірає в душу погасаючі вечірні топи.
„Привіт тобі, мій незнайомий друже!..“
Чорна постать повертаєть ся і дивить ся вгору, туди, де ■стоїть Рафалович.
„Привіт тобі, брате! Привіт во імя вічної великої вроди, привіт во імя всеутишающої тиші... тиші природи... тиші душі людської!.. Чуєш?..“
Смеркає. Знов зриваєть ся сніжок. Внизу й по горах загоряють ся огнї. Тихі й теплі огні, мов душі стареньких матусь і бабусь... рідних, незлобних.
„Привіт і вам!.. Привіт і вам...“
XVII.
Ніч спустилась, ласкава і всезнающа. І дивить ся в душу Рафаловича. А він вдивляеть ся в неї і тиха усмішка грав на його устах.
„О, яке ти, прекрасне, житє!. І як важко вийти з тебе... піти у безвість...“
І Рафаловичови жалко: і бідних прижачених „баглаїв“, і багатого й певного в собі ІІимоненка, і „ґенїяльного“ Курдюка... На що він назвав його аеропляном?.. Ніколи не бачив у вічі, не знає душі його й назвав аеропляном. А може та риторика його прокляте? Може вона мучить його, мов хвороба незгоїма?.. Як мучило його самого безлюддє в Баюровцї?..
Мороз побіг по спині Рафаловича. Чи від холоду, чи від спогадів про Баюровку?.
Але тепер він не боїть ся її. Там було ущербив ся золотий келих душі його і з його текло і витікало вино житя його. Але тепер немає тої щербини. Міцно зімкнулись золоті вінця і бадьоро грає в них огнисте вино.
Падав сніг. Тепер уже важкий і лапатий...
Рафалович став спускатись з гори.
На зустріч йому йшли по білому полю три чорних фігури. Дві жіночих, одна мужська. І молодий дівочий голос задумливо і мрійно, мов срібна струна, затяг:
По небу... полуночи... ангелъ летѣлъ...
Рафалович насторожив ся. Так одповідав його настроєви той голос і спів, ті слова поета...
—	Не „летѣлъ“, а „леталъ“ треба,—дурашливо перебив співачку молодий мужський голос.
—	А що ж тоді далі буде?--запитала співачка і в голосі її звучали і молодість, і закоханність і ще щось, чому неможна зразу найти імя.
—	Що далі? Хіба ви не знаєте?
И носъ безъ платка онъ сморкалъ...
—	Борю, як вам не сором! Пфе!..—скрикнули панночки і одхитнулись від студента.
Рафалович саме порівняв ся з ними.
—	А що ж, хіба не так? Того от і сніг зараз падає! Ха-ха-ха!.. Се ж ангел, а не хто инший!..
—	Пфе!.. Я не хочу.
Студент молодо й безтурботно сміяв ся. Сміялись і панночки. І сміяв ся душею Рафалович—їх молодощам, їх безтурботности, красоті молодого житя.
XVII.
Рафалович заняв у ваґонї місце і ходив по перону серед гаміру і метушні часу, коли подорожні так щиро поспішають зайняти найвигоднїщі й найкращі місця в ваґонах. Його штовхали, спиняли, сіпали. А він ходив і почуваючи на ліктях, плечах і спинї удари й стусани, легенькі і делікатні і грубі й нетерплячі згадував, що так само, коли купаєш ся в річці і стоїш смирно, дрібна і більша риба підпливає і торкаєть ся рильцями до тіла і почуваєш, немов електричні удари.
—	А, ви вже тут!— почув Рафалович знайомий трохи спикува-тий голос і побачив, що Дударевський продираєть ся до його поміж наставленими на плятформі чемоданами і корзинами.—А я по телефону довідав ся, що ви сьогодні ідете... Сів на трамвай і сюди... Ви так скоро вибрались із Київа...
—	Прожив стільки, на скільки пороху вистачило в порохівници.
—	То у вас мала порохівниця,— засміяв ся Дударевський.
—	Не так мала, як, між нами кажучи, порожня.
—	Ну то друга річ. Виходить, що маємо ще один доказ того, що поети наші безгрішні. А ми, знаєте, думали, чи не .можна б вас пристроїти у Київі. Тут всетаки, як не як, осередок літературного й громадського житя нашого. Щоб ви на те сказали, коли б ми підшукали вам яку посаду?..
—	Посаду?.. А хіба і в Київі кому небудь потрібні ветеринарі?
Рафалович засміяв ся і глянув на Дударевського великими і ясними очима. Той почервонів, мов справді в чому винний.
—	Нам то потрібні поети, а не ветеринарі. Та що ж робити? Наша література молода, а преса й того молодша. Коштів нема ніяких. Хоч який будь великий талант, а з літературної праці у нас поки що не проживе. А тим паче із поезії.
—	Голубе, а я думав, що у вас у Київі поетів та письменників золотом підсипають... як квочок: сиди, та курчат виплоджуй. Ні?.. Ветеринарі потрібнїщі?
—	Можна у земстві, або що, посаду підшукати. Все ж таки краще, ніж десь там на селі в глушині жити.
—	А як ви думаєте? Га?.. Справді краще?..
Рафалович узяв Дударевського за руку і спинившись, знов глянув йому у вічі.
—	Ні, без жартів... Що ви скажете на нашу думку?
Що?.. Памятаєте в писанії сказано: "Дух дише де хоче"... але, безперечно, дихати йому легше, де вільнїще.
—	Так ви згодні?.. Вчора говорили про се. І Пимоненко... і Олександрович...
—	Чому ж би не так...
Уже дзвонок ударив двічі і треба було подаватись у ваґон.
—	Любий мій! Дякую і вам і всім хто з вами за вашу ласку до мене. Ніколи не забуду її.
Голос Рафаловичів мов надтріснувсь і задзвенів.
—	Ну, прощайте!.. Прощайте!..—заметушив ся він.
—	До побачення!.. До скорого побачення..—говорив у слід йому Дударевський.
Третїй дзвінок... Поїзд, здрігнувшись в своїх суставах, рушив з місця.
Рафалович, стоячи в дверях ваґона, зняв шапку.
—	Прощайте!.. Спасибі вамі
—	Прощайте!.. Дивіть ся ж, я писатиму! Як тільки...
Перон поплив в один край, а поїзд в другий. Поплив назад Дударевский з піднятою рукою... Кинуло клубком диму й пари... Клацнули колеса на звязках... І поїзд, як добрий кінь, забрав удила й пішов повного ходою. Гукнули йому на останку щось товарні ваґони і кинулись назад. Туди, де зостав ся Дударевський.
„Прощайте“...
XIX.
Віз у чемодані флякон духів, а в душі якісь складні й неясні почутя. Миготіли думки і мрії.
Пливли і змінялись образи. Під неясний гомін подорожніх, під ритмічне гойданнє ваґона.
Дух дише, де хоче... Мріють і манять до себе душу прекрасні хребти гір дніпровських... захоплюючі сумом сині далї задніпрянські... Снїг... Студент і дві дівчини... Трамваї... Криштальні вікна магазинів... Книгарні... „українські“... Живі і жваві люде, такі любі йому—одні й такі далекі й чужі—другі, всі инші. Город—великий і многошумний...
Се тут, позаду.
А там?..
Там—безмежні простори... Криті снігом... Проняті весняним промінням... Ніжними ключечками... і зеленими гачками... Покриті чорним ворсистим єдвабом... Одягнені зеленим шовком... Переодягнені
 у золоті барми і ризи. Чіп!..—жайворонок дзвенить... Бє перепел... Дідок кислоокий гострить косу, а шкапина стоїть і киває головою: „Так дїду, так! Ще з того боку... ще з того!..“ Сидять на токах величнї бояре—золоті стоги... Як князі', як велетні ... Сватають Катрусю... ївгу... Весїллє грають... Несуть на цвинтар дідка кислоокого .. А небо плаче?., а небо плаче...
„Чого ти плачеш, небо?“
„Того, що широке і глибоке житє, що повен світ ясний краси нетлінної... Того, що сльози мої обертають ся у перли, у радість житя „безконешного!..“
Дух дише, де хоче. Чи не однаково, де дише?
„Аби дихав, аби дихав...“
XX.
—	Жиди, вони хитрі. Коли їм треба крові христіянської, то вже вони добудуть її. Мілїона не пожаліють...
—	На що вона їм?
—	А у мацу? З мацою їдять...
—	Не вірю.
—	От тобі й раз!.. А давно Ющенка, чи як його... убили? Швайкою...
—	А ви вірите?
—	А як же, суд був... Жидам без крові христіянської ніяк не можна...
Хто се каже? З чиїх уст виходять ті слова?
Велика руда смушева шапка... — Некритий, заяложений кожух... Великі чоботи і малі підсліпуваті очі.
Чи вони що бачуть?
Чи світ входить в них через оті щілини?
—	А що ж вони в мацу клали, коли й христіян не було?— питає Рафалович.
—	Як се не було?..—щілини становлять ся проти Рафаловича й хитро сміють ся.—Не було такого часу, щоб христіян не було. І Адама під хрестом поховано... Бачили на хрестах у церкві?...
„Дух дише, де хоче...“
А що ж коли він не хоче дихати? А що коли, він не може дихати?
„Може. Тільки треба сприяти подуву його“...
„Де і як?“
„Скрізь і всюди“.
І Рафалович цілу годину балакає з щілисто-оким кожухом і

таки переконав його, що жиди не кладуть у мацу крові христіянської.
А може й не переконав?...
Бо вузькі щілини у кожуха й не видно дна в їх.
Може і немає його?..
Хто знає...
XXI.
Дихав і віяв дух народній по всїй Україні, по всіх межах її. Творив житє і руйнував його... І тепер дише й руйнує... і знов творить...
Згадав ся Київ... Золоті ворота... Лавра...
„Гори Київські, багато ви бачили і знаєте! Вся, вся історія народа нашого відбулась на вас!..“
А сї поля, а сї лощини і горби, хіба не знають? А ті кожухи й чоботи—хіба не творять свого діла, свого житя?..
Пливуть за вікнами білі злегка помережані поля. Мелькають часом у соломяних шапках хати й клуні... Стоять у інеї лїси і садки...
Все любе, дороге... Все рідне... І весело на душі, і тепло в серцї.
„Будемо жити і будемо творити... Облетимо всю Україну, обгорнемо, обхопимо її духом і одягнемо її в перли і алмази... як оті дерева. Нехай горить і красуєть ся!.. Своєю красою, своєю вродою!..“.
Далеко одійшли туга і скорбота, що гнітили душу Рафаловича в Баюровцї. Ще далі одійшов той...Чорний.
Нїколи вже він не приступить.
„Хто дає, той богач... Тому нічого журитись... Ах, як гарно, як весело, яке щастє—яка радість давати дюдям і нічого, нічого не брати від них!.. Се ж воля, се же влада—королівська, царська!..“.
Рафалович чує, що він дасть багато... Обдарує, врядить свою Царівну в дороге каміння. Постелить їй килимом квітчастим свою душу:
„— Осана!.. Гряди, гряди, Царівно моя!“
„— Хто ж вона? Імя її?“
„— Не знаєте?.. А хіба я знаю?“
Пливли і слались рідні простори... Все ті самі і все другі... Все ті самі і все инші... І співала, співала душа...
Душа поета.