"В українську державність ми віримо, українську державність ми ісповідуємо, в її неминучості ми переконані." (С. Петлюра) 
СИМОН ПЕТЛЮРА, загинув з большевицьких рук 25. V. 1926 р.
"Здобудеш Українську Державу або загинеш у боротьбі за Неї." (Є. Коновалець)
ЄВГЕН КОНОВАЛЕЦЬ, загинув з большевицьких рук 23. V. 1938 р.
СЛАВА ГЕРОЯМ УКРАЇНСЬКОЇ РЕВОЛЮЦІЇ!

ВІДОЗВА ДО НАСЕЛЕННЯ ЗАХІДНИХ ОБЛАСТЕЙ УКРАЇНИ
ДОРОГІ БРАТИ-УКРАЇНЦІ ЗАХІДНИХ ОБЛАСТЕЙ УКРАЇНИ! 
Ми, українські селяни й робітники Осередніх і Східних Земель України, в яких ні колгоспна панщина й злидні, ні стахановська надмірна праця, ні страшний національний гніт не вбили прагнень боротися за волю, — обурені до глибини душі облудними, брехливими зверненнями до Вас сталінсько-большевицького уряду УССР, — звертаємось до Вас, наші Брати і Сестри, щоб сказати Вам святу правду, довгими стражданнями в большевицькій тюрмі народів куплену, правду про так звану совєтську владу, про безправ’я робітників і селян, про невільницьке, нещасне й нужденне життя наше.
Тільки ми, що так, як і Ви, в поті чола свого заробляємо своїми мозолястими руками на злиденне існування, скажемо Вам правду про наше життя, життя трудящих, за совєтської влади, про наші національні прагнення, про нашу любов до своєї Батьківщини-України і смертельну ненависть до її гнобителів.
Тільки голос народу — голос правди! Тож слухайте його: 
БРАТИ-УКРАЇНЦІ! 
ЯК ЖЕ СПРАВДІ ЖИВЕТЬСЯ НАМ, ТРУДЯЩИМ, ЗА СОВЄТСЬКОЇ ВЛАДИ? 
Важко нам, українським селянам, жилося за царської Росії. Жахливий соціяльний і національний гніт терпіли ми. Та ще важче, ще нужденніше стало жити нам за большевнцької Росії, за совєтської влади. Бо якраз селянство зазнало найбільших знущань, найбільшого визиску і гніту від совєтської влади. Вона насильно відібрала від селян коні, корови, плуги, сівалки й інший реманент, відібрала від них і те, що є найдорожчим для селян, що складає зміст їхнього життя, — СОВЄТСЬКА ВЛАДА ВІДІБРАЛА ВІД СЕЛЯН ЗЕМЛЮ! І не тільки ту землю, яку селяни шляхом народної революції справедливо відібрали від царських поміщиків, а й ту, зрошену потом і кров’ю батьків, що з діда-прадіда належала їм ще з часів першого кріпацтва. 
Відібравши все, сталінсько-большевицька совєтська влада, щоб ще більше експлуатувати, гнобити селян, ввела колгоспи — новітнє кріпацтво. Та ми не хотіли бути кріпаками і довго боролися проти большевицьких колгоспів; хвиля більших і менших селянських повстань охопила була всю Україну. І лише вимордування кількох мільйонів кращих, свідоміших селян та навмисно зорганізований большевиками, нечуваний ще ніколи в світі голод частково припинили нашу боротьбу. Бо ми, селяни, не мали тоді в своїх руках зброї.
Голод, руїна і смерть панували в ті роки в Україні. Мільйони ограбованих українських селян було вивезено з України на загибіль в Сибір, до 10-ти мільйонів, загинуло голодною смертю на самій таки Україні. Вимирали цілі села, райони; люди в розпачі їли людей. І це в той рік, коли в Україні був найбільший врожай, коли на полях згнило 3 мільйони гектарів хліба. І ніхто не смів збирати навіть колосків, бо за збирання їх засуджували на 10 років тюрми. Селяни масами змушені були покидати батьківські хати й тікати від голодної смерти до міст, де за шматок хліба продавали свою важку цілоденну працю. Так большевицька Москва ввела після не так то давно знесеного, першого — друге, колгоспне кріпацтво. СОВЄТСЬКА ВЛАДА ЗАКРІПАЧИЛА СЕЛЯН!
І ось уже 15 років ходять на панщину до поміщика-держави селяни, працюють, не розгинаючи спини, від раннього ранку до пізньої ночі, працюють і в будний день і в свята, працюють влітку і взимку. І, не зважаючи на це, бідують, ходять обідрані, живуть в голоді й холоді. Роками працюють коло хліба і завжди жадні шматочка його. Бо щоб наїстись, селяни змушені йти до міста, ставати в чергу і їхнім же потом і кров’ю вирощений хліб купувати по 90 копійок за кілограм в той час, коли держава-поміщик забирає від них за тих нещасних 90 копійок цілих 16 кілограмів золотої пшениці. В боротьбі зі злиднями завмерло українське село. Самітні, похмурі хати, незагороджені подвір’я, зарослі бур’янами вулиці свідчать, що там панує бідність, злидні і смуток. 
Наш хліб, наш цукор, наша худоба ріками пливуть до ненаситної Москви. Нашим хлібом, нашою працею, на наших кістках сталінська верхівка будує канали, метро, розбудовує свої міста, нашими ж синами, женучи їх мільйонами на фронт, вона хоче завоювати світ. 
Та селяни не до своїх бідувань. Селянському терпінню прийшов уже кінець. Прийшов уже кари й помсти час, і ми, селяни Осередніх і Східних Областей, за все помстимося большевицькій Москві. 
Не краще живеться і робітникам за совєтської влади. Робітники, що найбільше боролись за совєтську владу, яка повинна була б бути владою робітників і селян, важко, надмірно-виснажливо працюють на державних заводах, фабриках, шахтах, а за свою важку працю одержують мізерну плату, голодують, живуть у злиднях. 
Щоб змусити робітників ще важче працювати, щоб висмоктувати останні соки з них, було введено стахановщину. Стахановщина — це форма крайнього, максимального визиску робітників. З року в рік вдвоє і втроє збільшувалися норми, а заробітня плата робітників підвищилась усього лише на кілька процентів. Робітники змушені продавати свою важку працю за копійки. Цієї мізерної копійчаної зарплати робітникові зовсім не вистачає, щоб по-людськи прохарчувати і вбрати себе й свою родину. Багато робітників не то, що не мають святкового одягу, а навіть не мають в що перебратися, коли приходять з заводу чи шахти. Бо для того, щоб купити собі бодай найдешевше вбрання, робітник з середньою зарплатою мусить не менше трьох місяців працювати, не витрачаючи ні копійки з зарплати ні на себе, ні на родину. 
За совєтської влади держава-капіталіст цілим рядом протиробітничих указів позбавила їх найменших прав. А указом з 1940 року всіх робітників закріплено за фабриками, заводами, шахтами, чого не знають робітники жодної капіталістичної країни. СОВЄТСЬКА ВЛАДА ЗАКРІПАЧИЛА РОБІТНИКІВ, перетворила їх в рабів державних заводів, фабрик, шахт, зробила з них бездушних автоматів. Для того, щоб мати якнайбільше зовсім безплатної робочої сили, робітників за 10—15-хвилинне спізнення на роботу засуджують від 1 до 4 років примусових робіт. Господарями долі робітників цілковито є групки робітничої сталінсько-партійної аристократії — різні завкоми й шахткоми. Робітники мають неймовірно погані житлові умови. Не рідко на одній квартирі живуть дві або й три робітничі родини. Десятки тисяч робітників живуть у вогких, без світла, землянках, збудованих у кар’єрах, старих відкритих шахтах, проваллях. У районах промислових центрів Донбасу, Кривого Рогу за совєтської влади повиростали цілі землянкові робітничі міста, загально відомі шанхаї. А поряд цих сумних шанхаїв красуються веселі, чудово-гарні соцміста, з гарними світлими будинками, в яких живуть совєтські капіталісти — сталінсько-партійна робітнича аристократія. 
Від надміру важкої праці, голоду, злиднів, проживання в сирих, задушливих, без світла, без свіжого повітря, землянках робітники передчасно старіють, часто хворіють і вмирають. 
Для трудящих за совєтської влади гарантовано тільки надмірну, до крайніх меж виснажливу працю; поза тим ні людських умов життя, ні справедливої оплати, ні звичайних норм, ні права вільного вибору праці їм не гарантовано. З року в рік трудящі по цілому місяці змушені працювати для держави безплатно, не одержуючи за свою працю ні копійки. І це зветься "добровільною позикою". Коштом, потом і кров’ю трудящих держава розбудувала гігантську воєнну індустрію, щоб за її допомогою поневолювати інші країни та експлуатувати їх трудящих. Відбудова знищених цією антинародною імперіялістичною сталінсько-гітлерівською війною заводів, фабрик, шахт, сільського господарства знову цілком впала на плечі трудящих. Тому і далі перед нами тільки стахановські норми, соцзмагання, позики, жебрацьке життя. Так трудящі, експлуатовані державою гірше капіталістів і поміщиків, приречені на голод і вимирання. Стахановська праця, безправ’я, злидні, голод, страшні національні утиски — ось умови існування українських трудящих. 
ВАЖКЕ СТАНОВИЩЕ І ІНТЕЛІГЕНТІВ-УКРАЇНЦІВ. Культуру українського народу хотіла знищити царська Москва, а ще більше зусиль докладає, щоб її знищити, большевицька Москва. Інтелігенція: вчителі, лікарі, письменники, інженери, — не мають змоги працювати на користь своєму рідному народові. Інтелігент-українець надлюдськими зусиллями поборює ті утиски, заборони й перешкоди. Доки український інтелігент виконує волю большевицької партії, пише книги, що виховують український народ в дусі підкорення їй, учить дітей бути рабами, яничарами Москви, — доти большевицька верхівка кидає йому шматки зі свого стола. Але досить інтелігентові сказати правду про гноблення большевицькими окупантами українського народу, спробувати підняти трохи завісу, що ховає страхіття і безправ’я його під сталінським пануванням, як інтелігента зразу ж позбавляють роботи, переслідують, оголошують ворогом народу. Він уже не безпечний для Москви, і з ним вона нещадно розправляється. Його чекають в’язниця, розстріл, концтабори, заслання на далекі Соловецькі або Коломські острови. На цих островах сталінські варвари створили цілі колонії. 
В такій боротьбі зі сталінсько-большевицькими гнобителями українська інтелігенція разом з народом відстоювала українську культуру. Згадайте мученицьке життя українського, світової слави вченого, академіка Грушевського, великого борця-письменника Хвильового, академіків, професорів — членів Спілки Визволення Союзу Української Молоді і багатьох-багатьох інших незнаних, що працювали для народу, для покращання його добробуту, для розвитку національної науки і культури. Згадайте героїчну смерть розстріляних Москвою борців за українську культуру — Косинку, Близька, Фальківського, Куліша і сотки інших. Щоб позбавити українську націю провідників у її боротьбі зі сталінським пануванням, щоб стяти її голову, большевицька Москва фізично знищила всю стару українську інтелігенцію, замінивши її інтелігенцією уже совєтського виховання. 
Та краща частина української інтелігенції і совєтського виховання, віддана своїй Батьківщині і своєму народові, не пішла на послуги Москві. Ця інтелігенція продовжує справу своїх великих попередників: працює для народу, очолює його національно-визвольну боротьбу, є активним учасником боротьби за Українську Державу, в якій українець-інтелігент матиме змогу цілком працювати на користь своєму рідному народові, а українська національна наука, культура, мистецтво, література будуть вільно і без перешкод розвиватися.
 
ЧОМУ ТАК ВАЖКО ЖИВЕТЬСЯ ТРУДЯЩИМ ЗА СОВЄТСЬКОї ВЛАДИ?
Тому, що большевики (большевицька партія) зрадили народну революцію 1917 р. і підлим ошуканством відібрали від трудящого народу її великі завоювання. 
Тому, що совєтська влада — це найбільш антинародна влада, бо несправедливо відібрала її від робітників і селян. 
Тому, що немає навіть елементарної народної демократії, а панує крайня диктатура большевицької партії, на службі в якої перебуває нквд та інші поліційні органи. 
Тому, що всі багатства народу: земля та її надра, води, фабрики, заводи, шахти, залізниці, — все в руках держави-поміщика і держави-капіталіста. 
Тому, що відібранням землі, майна, худоби, господарського реманенту від селян та введенням колгоспів — большевицької панщини, селяни перетворені на кріпаків держави-поміщика. 
Тому, що закріпленням робітників за виробництвами, де вони змушені за мізерну плату надмірно важко, по-стахановськи працювати, перетворено їх у рабів (фабрик, заводів, шахт) держави-капіталіста. 
Тому, що ми, крім соціяльного гніту, терпимо від большевицької Москви ще й страшний національний гніт. Вона придушує українську національну культуру, топче нашу національну гідність. 
В наших українських школах вчать дітей більше російської мови, ніж української. 
В наших українських університетах викладають російською мовою. 
В нашій українській Академії Наук сидять російські шовішсти-україножери, які свою наукову діяльність спрямовують виключно на шкоду українському народові і його культурі. 
В наших українських школах, ні в початковій, ні в середній, ні в університетах, зовсім не вчать історії українського народу. 
Наших дітей вчать тільки любити "спільну батьківщину" й Москву, виховують з них яничарів – патріотів Росії. 
Наших багатьох кращих письменників твори заборонені.
Так большевицька Москва витисняє українську мову, історію, науку, культуру. Інтернаціонально-совєтська формою і російська змістом — так розуміє большевицька партія тезу "національна формою і соціялістична змістом" щодо національних культур поневолених нею народів. 

БРАТИ-УКРАЇНЦІ ЗАХІДНИХ ОБЛАСТЕЙ УКРАЇНИ! 
До Вас говорять Ваші брати і сестри. 
Що чекає Вас за сталінсько-большевицької совєтської влади? 
Страшне національне безправ’я, фізичне знищення, страждання, голод і злидні чекають Вас. Від Вас відберуть землю, майно, худобу, а самих, обдертих і босих, силоміць поженуть на колгоспну панщину, де Ви від раннього ранку до пізньої ночі, і літом у спеку, і взимку у холод, не розгинаючи спини, змушені будете безустанно працювати. Кращих селян позбавлять щастя жити на Рідній Землі — вивезуть у холодний Сибір чи степи Казахстану, а їхні господарства зруйнують. З Ваших присадибних ділянок залишать Вам тільки маленькі клаптики. Ваші села опустіють, городи бур’яном позаростають, сади Ваші повсихають. В хатах Ваших запанує бідність, смуток і злидні. На селах не почуєте вже наших чарівних пісень, не почуєте лункого сміху. Ваші сини й дочки не зазнають радощів щасливої молодости. Ваші молоді будуть не вінчані, а діти їх — не хрищені. Життя Ваше буде не миле, пригнічене; з похиленими головами не буде Вам де й помолитися. 
Та щоб не знати цих страждань, щоб жити вільно, Ви кинулися до зброї. І боретеся. Ваша героїчна, подиву гідна боротьба запалює і нас, українців Осередніх і Східних Областей, до ще більшої, ще запеклішої боротьби з большевицькою Москвою. Спільна священна боротьба з ненависним наїзником об’єднала нас. Єдиних кров’ю, єдиних духом, спільною традицією — нас не роз’єднає вже і совєтський Збруч-кордон. Дві великі хвилі революційно-визвольного руху злилися в одну могутню, яка змиє з української землі імперіялістичну сталінську нечисть. 
Дорогі Брати! 
Тепер ми маємо в руках зброю. Вона нас оборонить, нею ми пірвемо сталінські кайдани, нею здобудемо вільне, щасливе життя. Зі зброєю в руках не віддамо себе в рабство. Тому не випускайте з рук зброї, так дорого ціною крови купленої! 
Ні терором, ні підступом-амнестією, ні просьбами, ні грозьбами не дайте себе обеззброїти. Бо горе бути безсилим, без зброї. 
Слово до Вас, Революціонери й Повстанці! 
Найбільші вороги українського народу, злочинці-бандити з Кремля називають Вас, Революціонери й Повстанці, ворогами народу, українсько-німецькими націоналістами та обіцяють Вам амнестію. Мабуть, тому, що слух про героїчну боротьбу з німецькими наїзниками, облетівши найглухіші кутки України, дійшов аж до зміїного кубла сталінських катів — Кремля, Вам присвоїли звання німецьких. Мабуть, тому, що сталінсько-московська злочинна кліка тільки себе вважає за народ, а Вас, на кого ввесь український народ покладає свої найсвятіші надії, оголошено ворогами народу. Хто Вам, Революціонери й Повстанці, обіцяє амнестію? Хто лицемірно присягається червоною від народної крови звіздою, тією звіздою, з п’яти рамен якої течуть ріки невинної української крови, тією звіздою, на якій лежить печать народного прокляття? Ті, відомі в усьому світі злочинці-кати, що живцем спалили у тюрмах Львова, Тернополя, Станиславова, Чорткова десятки тисяч Ваших братів і сестер. Ті, що знущаються, грабують, вбивають Ваших братів і матерей. Ті, що в палаючі Ваші хати кидають живих маленьких дітей. Ті, що для народу збудували тисячі шибениць. — Ті обіцяють Вам, Революціонери й Повстанці, амнестію.
Революціонери й Повстанці! 
Тільки на Вас, пробойові лави нашої Національної Революції, звернені очі всіх українців Осередніх і Східних Областей України. Ваша хоробрість і відвага, безстрашність і героїзм вселюють у наших серцях тверду віру в перемогу нашої Святої Справи. 
І хоч на наших землях ще скаженіє лютий ворог, мордує люд і спалює хати, то незадовго вже, коли за нашу Батьківщину жорстоку смерть приймуть кати. Амнестії катам не буде. Бо гнів народний — жорстокий і невмолимий. Ви ж, народні месники, Революціонери й Повстанці, ще міцніше в руках тримайте зброю, ще безпощаднішими будьте до ворогів, ще запекліше бийте сталінських катів. А перемога буде за нами! 
ТІЛЬКИ НАЦІОНАЛЬНО-ВИЗВОЛЬНА РЕВОЛЮЦІЯ ЗДІЙСНИТЬ СПОКОНВІЧНІ МРІЇ УКРАЇНСЬКОГО НАРОДУ ПРО ВОЛЮ І ДЕРЖАВНІСТЬ! 
Дорогі Брати й Сестри! 
"Хто визволиться сам — той буде вільний. Хто визволить кого — в неволю візьме". Не забуваймо цих віщих слів нашої пророчиці — великої Жінки України — Лесі Українки. Хай вони стануть нашою щоденною молитвою. 
І тому тільки шляхом Національної Революції український народ скине сталінсько-большевицьке ярмо, визволиться від політичного і соціяльного поневолення, визволиться від національного гніту та економічного визиску.
Національна Революція — це єдиний шлях, яким ми, український народ, здійснимо свої споконвічні мрії про землю, про волю, про людські права. Прийде кінець безправ’ю і фізичному винищенню українського народу. Прийде кінець большевицько-колгоспно-заводському рабству, селяни знову одержать свою совєтською владою відібрану землю. Прийде кінець топтанню національної гідности українського інтелігента. Лише шляхом Національної Революції здійснимо нашу святу, найвищу мету — здобудемо свою Державу, в якій український селянин, робітник і інтелігент могтимуть вільно, щасливо, заможно і культурно жити й розвиватися. 
В Українській Самостійній Соборній Державі — буде вся влада в руках трудящого народу; буде забезпечено найбільші демократичні свободи: свободу думки, переконання, світогляду й віри; буде справедливий соціяльний лад, без клясового визиску й гноблення, без поміщиків і капіталістів, без большевицьких комісарів, енкаведистів і партійних паразитів; буде забезпечено 8-годинний робочий день, право на вільну працю для фізичних і умових працівників, право вільного вибору праці та справедливої її оплати, без стахановщини, соцзмагань, підвищення норм та інших способів експлуатації трудящих; буде забезпечено рівність усіх громадян перед законом; буде вільно розвиватися, українська наука й культура, національна і формою, і змістом.
Кривава і жорстока різанина-війна між сталінсько-большевицькими і німецько-гітлерівськими імперіялістами наблизила добу національних визвольних революцій. Усі поневолені народи Европи й Азії піднялися на боротьбу, щоб шляхом національних революцій збудувати на руїнах ворожих їм імперіялізмів свої самостійні держави. Український народ разом з усіма поневоленими народами веде боротьбу за волю і державність. 
Після чвертьсторічної ночі-тьми знов прийшов світанок для нашої нації. Ми стоїмо тепер напередодні довгожданої історичної хвилини, в якій вирішиться наша доля: будемо володарями на своїй землі. Щоб розвіяти тьму неволі, встала Україна; щоб бути володарем на своїй землі, піднявсь український народ на жорстоку боротьбу з імперіялістичною большевицькою Москвою. І ми не самі в цій боротьбі, з нами всі поневолені большевицькою Москвою народи. 
Об’єднані у боротьбі, під одним проводом і в одній армії, ми йдемо на пробій до перемоги. І ця боротьба буде остаточною боротьбою українського народу на шляху до Сонця Волі. 
Борітеся — поборете, Вам Бог помагає! 
БРАТИ! 
Тому закликаємо Вас, українців Західних Областей України, ще активніше включитися у боротьбу з відвічним ворогом українського народу — большевицькою Москвою! 
ХАЙ ЖИВЕ ОБ’ЄДНАНИЙ У БОРОТЬБІ УКРАЇНСЬКИЙ НАРОД! 
ХАЙ ЖИВЕ УКРАЇНСЬКА ПОВСТАНЧА АРМІЯ! 
ХАЙ ЖИВЕ УКРАЇНСЬКА НАЦІОНАЛЬНА РЕВОЛЮЦІЯ! 
ХАЙ ЖИВЕ УКРАЇНСЬКА САМОСТІЙНА СОБОРНА ДЕРЖАВА! 
ХАЙ ЖИВУТЬ САМОСТІЙНІ ДЕРЖАВИ ВСІХ НАРОДІВ! 
Квітень, 1945 р.
Селяни й робітники Осередніх і Східних Земель України

Наступ сталінсько-большевицького імперіялізму на українську греко-католицьку церкву
Дня 8 квітня ц. р. большевицька газета львівського обкому КП(б)У "Вільна Україна" принесла статтю якогось Володимира Росовича, п. н. "З хрестом чи з ножем"? Два дні пізніше цю статтю передрукував орган ЦК КП(б)У "Радянська Україна" (у Києві). Кілька днів пізніше ця стаття появилася ще й окремою відбиткою. 
У згаданій статті автор накидається на українську греко-католицьку церкву, на митрополитів, єпископів, священиків. Багато місця відведено "критиці" діяльности великого і заслуженого церковного та громадського діяча — бл.п. митрополита Андрія Шептицького. В дальшому автор намагався доказувати, що українська греко-католицька церква нібито стояла на послугах німецького імперіялізму. 
11 квітня ц.р. відділи сталінського нквд оточили Свято-Юрський собор, митрополичу палату та Богословську Академію у Львові. Після основних, переведених варварським способом енкаведівських ревізій арештовано, м.ін., теперішнього митрополита греко-католицької церкви о. д-ра Йосифа Сліпого, єпископа Микиту Будку, єпископа Миколу Чернецького, станиславівського єпископа Григорія Хомишина та станиславівського єпископа-помічника Івана Лятишевського. У Свято-Юрському соборі арештовано ще таких духовників: о. пралата Олександра Ковальського, о. пралата Леонтія Куницького, о. Омеляна Горчинського — пароха Свято-Юрського собору, о. Василя Белея, о. д-ра проф. Степана Сампару – ректора Богословської Академії, о. Романа Білика — директора дяківської школи, о. Йосипа Труша — адміністратора Богословської Академії, та о. Осина Годунька, який після жорстоких енкаведівських тортур і побоїв помер. Питомців Богосл. Академії інтерновано та приміщено у військовому таборі при вул. Пєрацького. Професорам Богословської Академії на спеціяльно влаштованому мітингу енкаведисти закомунікували, що митрополит греко-католицької церкви разом з єпископами арештований, що греко-католицька церква перестає існувати і що до Свято-Юрського собору прибуде православний єпископ, призначений большевицькою владою. Під час обшуків Свято-Юрських забудувань енкаведисти поводились у варварський спосіб, грабуючи всі дорогоцінності, як золоті та позолочені церковні речі, літургічне вино й ін. 
Так виглядає свобода релігії в СССР.

ЩО ДІЄТЬСЯ НА ЗАХІД ВІД ЛІНІЇ КЕРЗОНА?
В кожному народі можуть знайтися звироднілі зрадники, що, запродавшись імперіялістам-поневолювачам, більш чи менш свідомі про свою юдину роботу, діють на шкоду власному народові. Та для національно-здорової суспільности таке явище ще смертельно не загрожує, хоча і є важливим перепином у здійснюванні її прагнень. Національно здорова суспільність завжди знайде способи й засоби успішного поборювання цих гидких струпів на своєму організмі. 
Сьогодні ми є свідками незвичайно сприятливих умов для народжування і росту запроданців-зрадників серед тих народів, що попали в ярмо жорстокої сталінсько-большевицької окупаційної дійсности. До чого може довести толерування народом або неповне поборювання такого явища — докажемо мовою гірких, але правдивих фактів. 
З приходом большевиків на українські окраїнні землі, розволожені на захід від лінії Керзона, та на терени Польщі та встановленням там большевицької агентури, т. зв. польського тимчасового уряду, піднесли голову всяке польське шовіністичне шумовиння, грабіжники і злодії, які, користуючись большевицьким довір’ям за ціну повної з ними співпраці, кинулися захоплювати державні посади, щоб мати певнішу випадову базу для своїх злочинних протинародних виступів. Останніми часами занотовано цілу низку жахливих грабунків і мордувань, тортурувань і розстрілів невинного українського цивільного населення, українських жінок, стариків, дітей і немовлят, польсько-большевицькими бандами. Сталінські окупанти патронують тим усім страхіттям, не виявляючи ані крихітки бажання їх прикоротити. 
…
Масово і безпідставно арештовують багато українських селян і інтелігенції, на поліції їх жахливо б’ють та вимагають підписувати заяви донощицтва, співпраці або переселення. 
На цьому місці наведемо тільки деякі з цих жахливих фактів терору і знущань польських сталінсько-большевицьких слуг над українським населенням: 
В перших місяцях 1945 р. польські бандити замордували в Лежайську 25 українців, а в околицях Лежайська — б.70 українців, в Ярославщині в тому ж часі замордовано в с. Курилівка 24 українців, в с. Молуня — 60 українців, в с. Ожанка — 5, в с. Добра — 7, в с. Дібча — 5, в с. Синявці — 21, а село спалено, в Частковичах садисти-бандити вирізали одному українцеві на лиці тризуб, а в с. Ульковичах 3. III. ц.р. замордували 9 українців (в тому 1 священика), в с. Кусеничах — 2, в с. Костеві — 4 і змасакрували 80-річного старика Стефанишина, в с. Тарнавці 7. II. ц. р. замордували 5 українців. 
З перших днів лютого ц.р. польські шовіністичні елементи в Бірманському р-ні скріпили терор супроти українського мирного населення, створивши навіть свої опірні пункти та випадові бази в таких місцевинах: Бірча, Борівниця, Делягова і Тарнавка. 
16. II. ц. р. польська червона поліція з Борівниці, Бірчанського р-ну, разом з боївкою з Делягови зробили наскок на присілки Явірника Руського: Загути, Нетребку і Рибне. В Загутах спалили 2 українські господарства і вбили З українців (між ними 78-річного Івана Гавриляка і 74-річного Миколу Оленяча), в Нетребці спалили 1 господарство і вбили 3 українців, в Рибнім спалили школу, 3 господарства, 6 стоділ та вбили 10 українців (між ними 70-річну Софію Телесницьку вкинули живцем у вогонь). 
II. ц. р. польська червона поліція з Борівниці, Бірчанського р-ну, та з Перемишля перевела терористичну акцію на сс. Жогатин і П’яткову. В Жогатині вбито 2, а в П’ятковій — 22 українців та спалено 2 господарства. Перед розстрілюванням ні в чому неповинних громадян сталінські імперіялістичні вислужники дуже жорстоко знущалися. Юркові Крайникові викололи очі, відрізали вуха і язика, деяких заставляли лизати власну кров, кололи ножами й шилами. Крім того, понад 45 осіб важко побито, і вони борються зі смертю.
21. II. ц. р. польські бандити замордували в с. Трійчичах (Ярославщина) 9 українських громадян. 
21. II. ц. р. польська боївка з Делягови, Бірчанського р-ну, вимордувала одну українську родину в П’ятковій (старик, жінка і дитина). Крім того, пограбовано кільканадцять господарств. 
22. II. ц. р. польські шовіністичні виродки вбили в с. Солонному, над Сяном, 2 українців, а село пограбували. 
22. II. ц. р. польська міліція напала на с. Руське Село, Бірчанського р-ну, вбиваючи там 6 українців та грабуючи селянську одежу, взуття, харчі й інше майно. 
22. II. ц. р. до с. Гути-Поруби, Бірчанського р-ну, приїхала польська міліція разом з цивільними польськими шовіністичними виродками і розпочала грабунки. Наш самооборонний відділ зробив засідку на напасників і прогнав їх, вбиваючи 11 бандитів. 
22. ІІ. ц. р. польська поліція з Борівниці і Бірчі, Бірчанського р-ну, приїхала до с. Брижави і застрілила там 4 українців та спалила 2 хати. 
23. II. ц. р. польська міліція з Великих Очей, б. Любачева, наскочила на с. Кобильницю Руську, вбиваючи там 4 громадян і запалюючи 11 господарств. Три дні пізніше польсько-большевицький терористичний відділ з Любачева робив знову напад на це ж село, вбиваючи в ньому 24 українців та запалюючи 150 українських господарств. 
23. II. ц. р. польські бандити замордували в с. Бабичах (Ярославщина) 2 українських громадян (в тому 1 священика). 
25. II. ц. р. 60 учасників польської шовіністичної банди наскочили на присілок Підбуковину с. Руське Село, над Сяном, вбиваючи там 6 українців (в тому 2 стариків : Михайла Саву — 78 років і Михайла Гребеняка — 60 років) та грабуючи збіжжя, одежу й інше майно. 
28. II. ц. р. напала польська міліція з Борівниці і Бірчі на с. Брижаву, Бірманського р-ну; напасники вбили 4 українців, 1 поранили та спалили 2 хати.
28. II. ц. р. польська банда, озброєна крісами й автоматами, разом з польською (большевицькою) міліцією з Динова зробила напад на с. Павлокому, Бірманського р-ну. Сталінські бандити вбили 18 українських мирних громадян, у тому однорічне немовля (Іван Ланьчак), 2 дитини (Остап Ланьчак — 3 р. і Розалія Ланьчак — 13 р.) та 7 стариків у віці від 60 до 80 років (Марія Троян — 65 р., Антін Федак — 60 р., Анеля Ланьчак — 75 р., Анна Афтанас — 79 р., Антін Несторівський — 80 р., Марія Видра — 65 р. і Розалія Шпак — 78 р.). Бандити пограбували у селян худобу, одежу, сільсько-господарське знаряддя та повибивали вікна. 
2. III. ц. р. ці ж самі бандити знову наскочили на с. Павлокому, вбивши 6 українських громадян (в тому одну 9-річну дитину Марію Віляч та 3 стариків: Андрія Шпака — 74 р., Анну Шпак — 68 р., Степана Колясу — 83 р.) та пограбувавши б. 20 господарств. 
3. III. ц. р. те ж саме село оточили знов ті ж бандити разом з польським шовіністичним шумовинням з сіл: Сільниця, Делягова, Бартківка, Дубрівне і Динів. Людей у жахливий спосіб тортурували, місцевого священика о. Лемея забрали з церкви від Богослужби, поламали йому руки й ноги й, нарешті, застрілили. Церкву сплюндрували. В тому ж селі сталінські кати замордували 290 українських селян (в тому немовлят і дітей — 69, жінок — 133 та жінок і мужчин вище 60-го року життя — 71). Доконуючи свій жахливий злочин, бандити зарізали двох молодих українців у церкві, виколюючи їм очі та відрізуючи носи й вуха. Одному з них вирізали на грудях хрест і, розібравши донага, водили його по селі. 
В нападі на с. Павлокому брали участь, м. ін., такі польські шовіністичні виродки: Франко Геруля з Динова, Франко Кошицький, Юзеф Коваль і Кароль Коваль з Павлокоми. Цілістю командував старшина польської армії з Ряшева.
Чергового дня польське шовіністичне шумовиння з довколишніх сіл закінчувало грабувати рештки селянського майна, вбиваючи при тому ще кількох українських громадян. 
1. III. ц. р. польсько-большевицька банда напала на с. Бахів, Бірчанського р-ну, та почала грабувати селян. Місцева самооборона прогнала банду. Чергового дня ця ж банда напала на це село, запаливши 22 українські господарства. Місцева самооборона і цим разом прогнала напасників. 
6. III. ц. р. польські міліціянти з Ноздерця, Динівського р-ну, арештували 12 українців і розстріляли їх над Сяном. 
6. ІІІ. ц. р. польські бандити разом з польсько-большевицькою міліцією з Красічина арештували в с. Вільшанах, б. Перемишля, 11 українців, яких потім на березі р. Сяну розстріляли. 
7. III. ц. р. польсько-большевицькі бандити під ком. Міхала Барця напали на с. Лубна, Динівського р-ну, вбиваючи там 33 українців та грабуючи місцевих селян. 
13. III. ц. р. польські міліціянти перевели ревізію в будинках оо. Василіян в Перемишлі, грабуючи при тому цінніші речі. Потім робили ще ревізії в будинку Духовної Семінарії, грабуючи приватні речі священиків і питомців.
21. III. ц. р. польсько-большевицькі бандити вбили в с. Кобильниця, б. Краківця, б. 25 українців. 
23. III. ц. р. польська міліція разом з польськими шовіністичними виродками напали на с. Грозьове, Бірчанського р-ну, вбиваючи в ньому 11 українців (в тому 4 кинено живцем у вогонь) та спалюючи 18 господарств. Жертви по українському боці були б багато більші, якщо б дикого нападу не припинила рішуча постава місцевих самооборонних відділів. Самооборонні відділи відігнали напасників, вбиваючи кільканадцять найбільш заслужених сталінських собак. 
Все те, наведене вище, — тільки частина тих жахливих знущань, що їх терпить українське населення на захід від лінії Керзона. 
Усіми цими бандитськими нападами проти українців керують польські виродки. З ними солідаризується частина польських шовіністів. Велика частина польського громадянства ставиться до цих страхіть пасивно, а частина, головним чином інтелігенції, одверто виступає проти й осуджує ці огидні вчинки. 
…
Большевикам легше здійснювати свою політику, коли поневолені народи не знаходять спільної мови. І це треба мати на увазі полякам. Далі їм треба знати, що таке саме лихо, яке приготували сталінські загарбники Україні, сьогодні несуть вони й Польщі. Про це можуть полякам сказати, крім українського, волелюбні кавказькі і закавказькі народи, народи Середньої Азії та Прибалтики. Найвища пора колам справжніх польських патріотів поробити з цього належні висновки. 
Найвища пора польським національно-свідомим громадянам, що свідомі кривавого большевицького наступу на український та польський народи, роз’яснити незрячим землякам цю жахливу дійсність та вжити всіх засобів для активного поборювання польсько-большевицьких терористів, грабіжників і садистів — підлих большевицьких слуг. 
Українці вважають, що польські національні елементи можуть вплинути на своїх незрячих земляків, і боротьбу, що не є в інтересі ані українського, ані польського народів, з місця припинити хоч би шляхом безпощадного поборювання звироднілих польських садистів. Коли ж національно-свідомі поляки з будьяких міркувань не захочуть цього зробити або не будуть всилі це виконати, тоді українське населення знайде зовсім певні й успішні засоби для припинення тих варварських злочинів, що їх допускаються польські бандитські елементи — слуги червоного сталінського Кремля.

ГЕРОЇЧНА ВИЗВОЛЬНА БОРОТЬБА УКРАЇНСЬКОГО НАРОДУ
Народна самооборона 
У відповідь на жахливі знущання, фізичне винищування ні в чому неповинних людей, грабунок і палення українських сіл — українське населення, доведене до краю, скрізь організовує свою самооборону перед звірствами сталінських окупантів: 
13. XII. 44 р. до м. Устечко (Заліщиччина, Тернопільська область) з напряму Городенки вдерлася частина большевиків у цивільних одягах, а друга частина з кулеметами і мінометами розташувалася на другому березі Дністра. Разом було поверх сотні сталінських посіпак. Вони почали обстрілювати село. Нашвидку зорганізована самооборона, в якій приймали участь старики та діти, не допустила ворога в село. В цій самообороні геройською смертю загинуло 3 селян, а напасники втратили понад 40 убитими. 
1. І. 45 р. сталінські людолови влаштували облаву на с. Струпків (Станиславівщина), намагаючись вивезти 5 родин. Місцевий самооборонний відділ заатакував напасників кулеметним вогнем, і вони в паніці втекли. 
5. І. 45 р. самооборонний відділ в силі 20 чоловік зробив наскок на большевицьку залогу в с. Ладичин, Микулинецького р-ну, Тернопільської области. Знищено 5 енкаведистів. Викликана ворогові на допомогу сотня стрибків, під вогнем 4 повстанських кулеметів, панічно розбіглася. 
5. І. 45 р. самооборонний відділ зробив засідку на сталінських бандитів, які верталися з акції на с. Копитів (Сокальщина, Львівська область) і везли зграбоване там селянське збіжжя. Вбито начальників нквд і нкгб та 8 "істрєбітєлєй", відібрано збіжжя та здобуто зброю. 
9. І. 45 р. 150 сталінських людоловів робили облаву на с. Човгани, Болехівського р-ну, Станиславівської области. Два самооборонні кущі в силі 45 бойовиків знищили в бою біля 50 людоловів. 
13. І. 45 р. в с. Купчинці (Тернопільщина) самооборонний відділ роззброїв місцевих большевицьких стрибків. 
17. І. 45 р. самооборонний відділ зробив засідку на 16 енкаведистів, які грабували населення в с. Скоморохи (Чортківщина, Тернопільська область). В наслідку знищено 15 енкаведистів. 
19. І. 45 р. б. с. Ілавче (Теребовельщина, Тернопільська область) бойовики самооборонного відділу зі засідки знищили 1 енкаведиста і 4 сталінських стрибків. 
4. ІІ. 45 р. б. Солотвини (Станиславівська область) сталінські посіпаки попали на засідку самооборонного відділу, з якої двох посіпак вбито, а двох зловлено живими. 
9. II. 45 р. в с. Торське (Заліщиччина, Тернопільська область) самооборонний відділ знищив 11 енкаведистів, між ними начальника нквд і його заступника. Ніякі найлютіші звірства сталінських окупантів не зламають волі українського народу жити вільним, самостійним життям. На всі затії кремлівських виродків український народ має одну відповідь – боротьбу. Ця боротьба захоплює щораз ширші кола українських мас. 

З боїв УПА 
Українська Повстанча Армія — політично-збройна, національно-визвольна сила українського народу — росте й могутніє в безупинній героїчній боротьбі проти сталінсько-большевицького імперіялізму — найлютішого ворога України: 
5. І. 45 р. в с. Рип’янка, Калуського р-ну, Станиславівської области, відділ УПА в бою з ротою погранвійськ нквд знищив б. 30 сталінських горлорізів. 
7. І. 45 р. в с. Рибно, Станиславівського р-ну, курінь УПА "С" звів бій з большевицьким відділом. Два дні пізніше большевики в силі двох батальйонів знову наскочили на с. Рибно. Відділ УПА оборонив село, знищив б. 80 сталінських напасників і спалив їм 2 грузовики. 
13. І. 45 р. в с. Чорний Потік (р-н Печеніжин, Станиславівська область) сотня УПА під ком. Д. звела бій з енкаведистами, які робили там облаву. В бою знищено б. 30 сталінських людоловів. 
15. І. 45 р. в с. Викторів, Галицького р-ну, Станиславівської области, одна чота УПА під ком. Н. зловила 6 підстаршин нквд. 
16. І. 45 р. в с. Лука Мала (Скалатщина, Тернопільська область) відділ сталінських погромників зробив наскок на хату, в якій квартирували два українські повстанці, родом із східних областей України. Між повстанцями і погромниками зав’язався бій, наслідком якого обидва повстанці, вбивши 12 і прогнавши 16 погромників, загинули геройською смертю. 
21. І. 45 р. б. с. Спас (Рожнітівський р-н, Станиславівська область) сотня УПА під ком. З. розбила большевицький відділ. Ворог утратив 10 убитими, а 15 зловили повстанці. 
21. І. 45 р. в сс. Глубоке і Саджава (Богородчанський р-н, Станиславівська область) відділи УПА під ком. Р. і Б. звели бій з 400 сталінськими бандитами, підтримуваними двома літаками. В Глубокім знищено 132, а в Саджаві 16 бандитів. 
21. І. 45 р. один відділ УПА на скочив на районний осередок Глубічок Великий (Тернопільська область). Знищено будинок воєнкомату, перервано телефонну сполуку Тернопіль—Львів і Тернопіль—Броди та знищено 8 енкаведистів.
22. І. 45 р. 3 большевицькі роти напали на сс. Саджаву і Глибівку (Богородчанський р-н, Станиславівська область) та почали облаву. На них вдарили сотня УПА "М" під ком. Б. та сотня УПА під ком. Ч. Большевики почали сильно наступати. Їм на допомогу прибуло ще 2 роти. Для підкріплення повстанських сотень курінний Б. кинув у бій ще дві сотні під ком. О. і Ш. Почався запеклий бій. Большевики панічно тікали, залишаючи вбитих і ранених. Їм на допомогу надлетіло 6 літаків; вони обстрілювали і бомбардували наші відділи. Тоді большевики стягнули собі ще допомогу з Порогів, Солотвини та Надвірни в силі біля 600 штиків. В бою ворог утратив біля 150 вбитими та стільки ж раненими. Пошкоджено 1 ворожий літак. В цьому бою загинули смертю героїв 12 українських повстанців. 
25. І. 45 р. в с. Ілавче (Тернопільщина) 22 енкаведисти оточили хату, в якій квартирував рій повстанців. Відстрілюючись, повстанці без власних втрат знищили 6 енкаведистів і 4 поранили.
29. І. 45 р. повстанці відбили від енкаведистів 2 українських родин з с. Козівки (Теребовельщина, Тернопільська область). 
30. І. 45 р. в майданських лісах б. с. Майдан Горішній (р-н Ланчин, Станиславівська область) відділ УПА під ком. X. звів бій, в якому ворог утратив б. 60 убитими. 
31. І. 45 р. до с. Ходачків Малий (Тернопільщина) приїхало 150 сталінських погромників. В селі прийшло до зудару із 14-ма нашими повстанцями, які в цьому селі квартирували. У наслідку бою впало 14 сталінських погромників убитими і 7 раненими. 
3. II. 45 р. в с. Космач, Яблонівського р-ну, Станиславівської области, відділи УПА провели ліквідаційну акцію на сталінських бандитів, які тут квартирували. В наслідок кількагодинного бою ворог утратив 30 убитими. 
3. II. 45 р. б. сс. Прокурава та Шешори, Косівського р-ну, Станиславівської области, сотні УПА зробили дві засідки. У наслідку недовгих боїв ворог утратив б. 140 убитими і багато раненими. 
6. II. 45 р. відділ УПА під ком. О. вдарив з лісу на сталінських людоловів, які переводили облаву в с. Коньчаки, Галицького р-ну, Станиславівської области. Людолови відступили, залишаючи 12 своїх убитих. 
7. II. 45 р. в лісі між сс. Красна і Парищі (Станиславівщина) сталінські бандити намагалися оточити відділ УПА "І". Зав’язався бій, який тривав кілька годин. Ворог утратив б. 85 убитими. 
7. II. 45 р. до с. Перехресне (р-н Жаб’є, Станиславівська область) підійшла група сталінських окупантів з Буковини. Один відділ УПА зробив засідку, вбиваючи 9 напасників. Три дні пізніше б. 300 сталінських окупантів перейшли знову р. Білий Черемош та подалися на села Перехресне й Голови, шукаючи наших відділів. Під с. Голови відділ УПА зробив засідку та в двох потоках, якими проходили напасники, звів бій, в наслідок якого ворог утратив б. 90 убитими і 60 раненими. 
8. II. 45 р. повстанці одного відділу УПА зробили засідку на шляху Теребовля—Будзанів (Тернопільщина), з якої знищено 18 сталінських грабіжників. 
12. ІІ. 45 р. на шляху Поморяни—Зборів (Тернопільщина) три повстанці зробили Засідку і вбили 3 енкаведистів, а 3 зловили живими. 
14. II. 45 р. сотня УПА під ком. О. вдарила на сталінських людоловів, які переводили облаву на с. Братишів, Товмацького р-ну, Станиславівської области. В бою ворог утратив б. 60 убитими, між ними командира батальйону.
14. II. 45 р. в с. Стінка, Золото-Потіцького р-ну, Тернопільської области, повстанці звели бій зі сталінськими посіпаками. В бою ворог утратив б. 60 убитими.

Співпраця сталінсько-гітлерівських імперіялістичних бандитів у винищуванні народу
Імперіялісти не зупиняються на нелюдській економічній експлуатації народних мас. Боючись революцій і повстань, що загрожують їм загладою, вони забезпечують себе в боротьбі з народом масовим винищуванням народу за зразками колишніх римських рабовласників, які винищували своїх рабів, коли їх забагато наплодилося. Большевицькі імперіялісти в одній тільки Україні впродовж свого панування винищили голодом до 10 мільйонів людей. Незабутніми залишаться у народній пам’яті роки 1932—33, роки штучно зорганізованого большевиками голоду на українських землях. Під час відступу 1941 р. большевицькі імперіялісти на протязі одного місяця винищили кількадесят тисяч ні в чому неповинних українських громадян. І так, у Львові розстріляли 10 тисяч, в Луцьку — 3 тис., в Дубні — 1 тис., у Вінниці — понад 10 тисяч людей і т. д... 
Але цього роду злочинства супроти українського народу далеко ще не вичерпують усієї гидоти сталінсько-большевицького імперіялізму. В наших руках знаходяться ще й численні автентичні документи свідомої і планової співпраці большевицького нквд з гітлерівським гестапом. Деякі з них виявляємо на цьому місці: 
Агент нквд, лікар з м. Клевані, на Волині, по псевді "Доктор", був посланий до гестапо як агент для роблення доносів на свідомих українців і винищування їх руками гестапо. На допитах цей агент зізнав, що він спричинився до спалення сіл і вистріляння людей у Рівенському р-ні, м. ін., села Ставок, б. Рівного. 
Кухарук Микола з с. Корначівка, на Волині, агент нквд, псевдо "Кузнєц", на допиті 27. IX. 44 р. зізнав: "Через працівника гестапо Онуфрійчука з Олики я видав німецькому гестапо Миколу Мостовича з групою 8 людей, в тім числі професора Марченка з Луччини. Від мого зверхника по агентурній роботі я дістав наказ поборювати український революційний рух за допомогою німецької поліції. З тією метою я звʼязався з гестапом у Дубні і подавав інформації через агентку нквд, по псевді "Казанцова". Мною підготовлена акція 1. IX. 43 р. в с. Грядки, Вербського р-ну. Для прикриття своєї юдиної роботи в порозумінні з німецькою поліцією я перебував у той час теж в селі Грядки і мав в час оточення села втікати не до лісу, а на поле, куди німецька поліція мала стріляти вгору..." 
Сидорчук Мілетій з с. Дермань, Мізоцького р-ну, агент нквд з 1939 р., під псевдом "Іван", зізнав про свою співпрацю з німцями: "Від начальника нквд Соловйова я дістав інструкції зв’язатись з німецькою поліцією і за її допомогою поборювати революційну боротьбу українського народу. Я виконав таку роботу: доніс німцям про постій відділу УПА в с. Ляшівка, Острізького р-ну, що викликало акцію, в якій згинуло 4 селян. В травні 1943 р. викликана мною акція на с. Дермань-Залужжя, в якій замордовано 64 особи та спалено всі господарства... Після розбиття повстанцями Мізоча я доніс німцям, що цукор повстанці повезли в напрямі с. Мостів, і це викликало бомбардування того ж села. На мій донос німці провели акцію в с. Ступні, де спалено кілька господарств. Я особисто спричинився до спалення цілого с. Бущі, с. Мізоча, с. Суймів, Мізоцького р-ну". 
Сокіл Адам, псевдо "Лащук", зізнав: "5 січня 1943 р. з доручення нквд я здався у німецький полон. Для здобуття довір’я гестапо я дав ложні матеріяли про ряд полонених, яких німці розстріляли. В 1943 р. за дорученням нквд я брав активну участь у поборюванні революційного руху, в паленні сіл та вимордовуванні населення німецькою поліцією." 
Ось тільки деякі факти, як "визволяли" большевицькі імперіялістичні бандити український народ на спілку з імперіялістичними бандитами Гітлера. Там, де постало питання, кому грабувати народи і працюючі маси, імперіялісти гризлися між собою, як собаки. Як тільки постала загроза імперіялістам з боку народів, тоді вони знаходили спільну мову та творили спільний фронт проти народу. У відповідь сталінсько-большевицьким імперіялістам на їх усі скажені напади на український народ — ми запевняємо: ніякі діявольські пляни спільної боротьби проти народу, ніякі грабунки, вбивства і палення сіл бандами нквд і нкгб, ніякі "ідейно-політичні" брехні їх не врятують. Народ не сліпий і він виразно бачить імперіялістичне обличчя. Не минути петлі сталінсько-большевицьким імперіялістичним гадам!

РОЗВАЛ І КАПІТУЛЯЦІЯ НІМЕЧЧИНИ
Великий наступ аліянтів, що розпочався на західному фронті 23 березня ц.р., на середземноморському фронті — 9 квітня, та большевицькі наступи в напрямі Відня, розпочаті в кінці березня, а в напрямі Берліна — 17 квітня, — повністю розбили мілітарну силу Німеччини. Аліянтські війська (американські, британські, канадійські, французькі, польські) сильним ударом сформували після проломання лінії Зігфріда ріку Райн і в двох місцях, на південь і на північ від Рурської области, вдерлися в центр Німеччини, оточуючи по дорозі більші та менші німецькі армійські групи. З політичних міркувань німці перекинули велику кількість дивізій із західного фронту на східний, і це допомогло аліянтам швидко дійти аж до ріки Ельби та примушувати окремі групи армій до локальних актів капітуляції. Зате большевики в важких боях мусіли здобувати кожний клаптик терену, кожне місто та з великими жертвами поборювати оточені групи німців, які не хотіли здаватися. І так, 4 квітня большевики здобули Братиславу, 13 квітня — Відень, 25 квітня війська Конєва зустрілися з військами американців під Торгав (над Ельбою), а війська Жукова за допомогою військ Конєва здобули 2 травня Берлін. 
В Північній Італії вибухло повстання, в наслідку чого всі німецькі війська мусіли там ще 29 квітня скапітулювати. 
Італійські партизани зловили Муссолінія і багатьох членів його уряду на швейцарському кордоні. 29 квітня ц. р. їх розстріляли в Медіоляні. 
1 травня у дивних і таємничих обставинах помер у Берліні Гітлер. Його наступником став адмірал Деніц. Деніц проголосив спочатку, що Німеччина воює тільки з большевиками. Потім дав наказ капітулювати лише перед англо-американцями, а нарешті погодився на безумовну капітуляцію перед усіма трьома противниками. 7 травня в Раймсі шеф німецького генерального штабу ген. Йодль підписав акт капітуляції, а 9 травня ратифікували його в Берліні німецький фельдмаршал Кайтель, адмірал Фрідебург та ген. летунства Штумпф. Від "союзників" капітуляційний акт підписали аліянтський ген. Тендер та большевицький маршал Жуков.
Деякі німецькі війська не признали капітуляційного акту і далі ставили опір совєтським військам. І так, щойно 15 травня большевики розбили німців у Чехії, а війська маршала Тіто — 16 травня в Югославії. 
Черчілль нещодавно заявив, що німці будуть мати широку самоуправу під наглядом аліянтів. Деніц та інші німецькі генерали тимчасово ще завідують відділами німецької армії. Визначні діячі далися інтернувати аліянтським військам. Між ними є: німецький маршал Герман Герінг, заступник Гіммлера і шеф німецької розвідки Кальтенбруннер, райхскомісар Голляндії Зайс-Інкварт, генерал-губернатор Ганс Франк, фон Паппен, генерали Рунштедт, Макензен, Дітріх, Фалькенгорн, Кессельрінг і ін.

ВІЙНА З ЯПОНІЄЮ
США і Англія ще перед закінченням війни з Німеччиною приступили до підготовки генерального наступу на Японію, Плянується перекинути 5 мільйони американських військ упродовж 9 місяців з Европи на Далекий Схід. Французькі війська й норвезька флота заявили свою готовість, брати участь у боях з Японією.

КОНФЕРЕНЦІЯ В САН-ФРАНЦІСКО
25 квітня розпочалася в Сан-Франціско конференція т. зв. об’єднаних націй над складенням статуту післявоєнної міжнародної організації миру й безпеки. На конференції брали на початку участь усі міністри закордонних справ "союзників" (Стеттініус, Іден, Молотов). Пізніше, "у важливих справах" Молотов та Іден повернулися до своїх країн. 
Конференція в Сан-Франціско запросила представників Аргентини, УССР і БССР. Аргентину запрошено, не зважаючи на великий спротив Молотова, якого підтримували Шубашіч (Югославія), Масарик (Чехословаччина) та Софіянополус (Греція). Представників совєтських республік запрошено згідно колишніх обіцянок Рузвельта та Черчілля під час кримської конференції. Польських представників на конференцію не запрошено через те, що не створено тимчасового польського уряду національної єдности, що і було передумовою запросин. 
Конференція в Сац-Франціско працює ще над встановленням змін у проєкті статуту міжнародної організації, складеного в Думбартон-Оксі.

БОЛЬШЕВИЦЬКІ СПЕКУЛЯЦІЇ І НАЗРІВАННЯ КОНФЛІКТУ МІЖ "СОЮЗНИКАМИ"
В окупованих большевиками країнах большевики проводять послідовну большевизацію всього життя з метою включити їх пізніше в склад Совєтського Союзу. 
В Чехословаччині вони примусили Бенеша створити прокомуністичний уряд та зробили підготовку для включення Карпатської України в склад СССР.
Тітові (Югославія) та Осубці-Моравському (Польща) вони наказали підписати з Совєтським Союзом пакти про "дружбу, взаємодопомогу та післявоєнну співпрацю". 
В Румунії та Болгарії большевики проводять масовий терор за допомогою "народних трибуналів". 
У Фінляндії та Мадярщині большевики підготовляють собі грунт шляхом усяких перевиборів та аграрних реформ. 
З Туреччиною та Японією большевики позривали пакти про нейтральність, в наслідку чого японці створили новий військовий уряд, а турки розпочали критику балканської політики большевиків. 
Згідно постанов кримської конференції мав бути створений новий польський уряд на місце двох дотеперішніх – еміграційного в Лондоні і пробольшевицького у Варшаві. Большевики не допускають ні до яких переговорів у цій справі, вони ще й підступно заарештували, запрошуючи на переговори, 16 польських політиків з Яном Янковським — віцепремієром польського еміграційного уряду, та ген. Окуліцьким – командантом б. Польської Армії Крайової. Такі кроки большевиків довели до зірвання переговорів між Іденом, Стеттініусом і Молотовом у справі Польщі. 
В Австрії большевики створили тимчасовий "австрійський" уряд з соціял-демократом Карлом Реннером на чолі, не порозумівшись раніше та не повідомивши про це аліянтів. Це призвело до того, що США й Англія не визнали цього австрійського уряду. 
Не можуть порозумітися "союзники" теж і в справі окупації Німеччини. Одні одних шахують, намагаючись здобути собі прихильність німців. Німецький народ у виборі між окупаціями беззастережно звернувся у бік англо-американців. 
Сталінський союзник Тіто намагається у гарячий час прилучити до "великої Югославії" Трієстр і Істрію (італійська провінція) та Клягенфурт і Каринтію (австрійська провінція). 
В Греції національні кола, підтримувані англійцями, всякими способами намагаються розбити провокації лівих, таємно підтримуваних Москвою, в створенні нового уряду, не зважаючи на те, що уряд Пляскіраса уступив і створено новий безпартійний уряд. 
Репатріяція полонених та робітників — громадян Совєтського Союзу, вивезених німцями, не вказує на згоду між "союзниками". Аліянти припізнюють відтранспортування цих робітників і полонених до Совєтського Союзу, дозволяють серед них проводити протибольшевицьку агітацію, допомагають їм скриватися перед совєтськими комісіями. 
В своїй останній промові 13 травня Черчілль заявив, натякуючи на Росію, що Великобританія не допустить до того, щоб хтось в Европі інакше пояснював слова: свобода, демократія, визволення, як це розуміють в Англії, і що ні на що не здалося б покарання німецьких воєнних злочинців, коли б їх місце мали зайняти інші тотальні уряди й поліційні держави.

НОВИЙ ПРЕЗИДЕНТ В США
12 квітня ц. р. помер президент США Франклін Рузвельт, що був президентом від 1932 р. Новий президент, дотеперішній віцепрезидент, Гаррі Трумен продовжує демократичну політику Рузвельта. У своїх промовах він підкреслює велике значення англо-американського союзу.

ДОЛЯ ПОКАРАЛА КАТА УКРАЇНИ
Кожний українець в рр. 1941—44 чував про "подвиги" ката України — гітлерівського гавляйтера райхскомісара Еріха Коха. Цей катюга видавав розпорядження, якими намагався перетворити українську націю в безідейну, темну, голодну масу. Цей гітлерівський опричник наказував своїм гестапівським гадам палити села, вбивати безборонних жінок та дітей, грабувати селян та розстрілювати тисячі українських робітників і інтелігенції. 18 березня ц. р. англійська пресова агенція "Ройтер" подала, що Еріха Коха — гавляйтера Східної Прусії, колишнього райхскомісара України, за дезерцію присуджено на кару смерти, а після спроби втекти з Кенігсберга — повішено.
Доля посміялася з ката й задушила його руками кривавого оберката — Гітлера.

СКРІЗЬ ПОШИРЮВАТИ НАШУ ПІДПІЛЬНУ РЕВОЛЮЦІЙНУ ЛІТЕРАТУРУ
Нова підбольшевицька дійсність на Українських Землях позначається так, як і за панування гітлерівсько-німецького імперіялізму, — повним закріпаченням людей, непосильною працею, каторгами, розстрілами, засланням, нечуваним терором та економічним грабунком. Перед українським народом стоїть у повній гостроті питання самооборони. Окупант поспішно намагається нас винищувати, щоб таким чином забезпечити собі вільний шлях для свого дальшого імперіялістично-загарбницького походу. Боротися перед фізичним винищуванням – завдання кожного українця зокрема і всіх разом. Усвідомлювати кожного українця про конечність самооборони — обов’язок українського революціонера. 
Крім намагання фізично нас винищувати, ворог повів наступ на наші ідейно-політичні позиції. Всякими "зверненнями", "відозвами", "заявами" та іншою брехливою, гидкою агітаційною тріскітнею, яку пишуть на сторінках совєтської преси сотні сталінських слуг, від панів хрущових, мануїльських, рясних і інших "усесерних" панів та підпанків починаючи, а на вишнях, таланах, возняках і інших підлабузниках та сталінських п’ятолизах кінчаючи, — червоні гади намагаються вирвати українському народові віру і волю до боротьби за українську державну самостійність. Українським революціонерам не можна до цього ставитися байдуже, а скрізь і послідовно треба розбивати большевицьку пропагандивну облуду! 
Літературу, поширювану большевиками серед населення, треба конфіскувати. Конфіскувати теж большевицьку літературу в клубах, які мають бути розсадниками сталінської пропаганди; знищувати большевицькі пропагандивні гасла, афіші, транспаранти, прапори, листівки, книжки й пресу. Виривати з шкільних книжок портрети Сталіна та знищувати сторінки, задруковані оповіданнями й віршами про "геройства і подвиги" сталінських душогубів, про вихвалювання зради свого народу тощо, якими большевики намагаються затруювати душі наших дітей та виховувати їх в дусі яничар-зрадників Батьківщини.
Паралізувати роботу большевицьких виїзних доповідачів та агітаторів. 
У відповідь на большевицьку пропагандивну облуду — треба вести широку розʼяснювальну роботу серед населення, в першу чергу, шляхом поширювання нашої підпільної революційної літератури. Якщо такої літератури у потрібній кількості немає, передруковувати на машинках, помножувати на циклостилях та переписувати ручно і розповсюджувати скрізь, звертаючи особливу увагу на червоноармійські, міські та сільські середовища. 
Кожну нашу листівку й газету, в залежності від того, до кого вона звернена, поширювати в обласних і районних центрах, на важливих підприємствах, фабриках, заводах, млинах, тартаках і т. п. Крім того, розповсюджувати наші листівки по важливих шляхах, під’їздах та підходах до залізничних станцій, заводів, фабрик, нафтових копалень, нафтоперегінних заводів, млинів, тартаків та місць постою військових частин. Нашою підпільною літературою треба атакувати ворога та настановляти народні маси на шлях визвольної боротьби. 
Викорінити лінію найменшого опору в розповсюдженні підпільних листівок і гаает, коли розкидається їх по темних, відлюдних кутах та сільських польових дорогах. 
Всі листівки, звернені до українського народу, розклеювати по центрах міст і сіл, в першу чергу на громадських будинках і приміщенкях сільських рад. Покінчити з боязкістю та пересадною конспірацією у розповсюдженні листівок і газет. Про кожну підпільну листівку й газету український народ повинен голосно чути й говорити. На кожному місці виявляти винахідливість, спритність, справність, повороткість у розповсюдженні літератури. До цього треба кольпортерів спеціяльно поінструктувати. 
Ворогам та їхнім вислужникам українського походження спрямовану до них літературу надсилати поштою у приватних листах. 
Пам’ятати, що українська підпільна література призначена широким народним масам під большевицькою окупацією. І тому саме серед цих мас треба поширювати нашу літературу, а не лише серед членських кіл або, що гірше, "заморожувати" в архівах. 
Використати всі нагоди пересилки української підпільної літератури за кордони України, щоб і інші народи довідалися з неї про нашу боротьбу.
Забезпечувати всі відділи УПА та самооборонні відділи підпільною літературою, яку після використання зобов’язати розповсюджувати під час рейдів між населенням.

