ЧАСТИНА ПЕРША
Тіням Великих Борців за українську державність.
Хоч тілом одійшли — їх Дух живе між нами, поки покличемо Його на Весільний Бенкет Перемоги.
На чужині 1923 р.
Автор.
Запала глуха тиша — звістун грізної бурі. Настав мертвий спокій, який нічого доброго не віщує. Життя починає розбільною вагою притолочувати мізок. На почування людини налягає таємниця невідомого, що зачаїлося, визіплюється жахливим страхіттям, наставилося сполохати вколисані спокоєм тиші нерви.
Уже схвильовуються безкраї глибини мертвої безодні. Загрожують перекинути до дна увесь безкрай, зачаєний у страхіттях тиші. Наставилися переколотити його у вихорах бурі від основ до вершин, зробити жахливе спустошення.
Настала велика, грізна, розбільна тиша.
Стрівожені снуються люди по місті. Ніхто не всилі вдержатися в хаті. Втомлені безцільною блуканиною думають, що в хатній самоті знайдуть спокій. Забігають до хати. Але тільки опиняються в заперті чотирьох стін, вмить обертаються на одній нозі, вже мандрують у місто.
Здається всякому: А ну ж зустрінеться там з кимось, хто матиме якусь звістку? А ну ж дізнається про якусь новину, що давала б хоч крихіточку надії на краще?
Коли зустрічаються двоє на вулиці, питаються один в одного: «що чувати?»... Притишеним шепотом... Не тим буденним, байдужим: «що чувати?», на яке не буває ніякої відповіди, бо й не треба, бо й не ждеться, бо й не може бути. Не тим звичайним питанням, але таємничим запитом, що на нього хотілось би почути відповідь, якої прагне стрівожена душа, за якою невтомно ганяється всюди. І хоч бачилися ледви-що перед пів годинкою й розставалися з тим, що йдуть обидва до хати, хоч знають, напевно знають, що звідти не могли ніхто з них нічого нового принести, питаються все ж таки один в одного з такою думкою: а ну ж?
Настала мертва тиша — неначе в пустій лісовій глушині. І тільки блискавки її прошибають. Грізні блискавки, що наводять жах. А де вони спалахкотять, там западає біль. Це блискавки з очей при зустрічі людей, гуртків. Непримиримих у своїх змаганнях.
Ідуть одні одним назустріч — два гуртки людей. Знайомих. Таких, що досі сяк-так могли про око жити в згоді, могли переносити ці тих, ті цих. Ідуть вулицею. Не бачать, що йдуть насупроти них знайомі. Ідуть стрівожені, непевні. Аж ось мусять минатися, пройти одні моуз других. У ту ж мить блискавиці в них з очей стріляють. В одну
коротку хвилинку падають вибухи ненависти від цих до тих і навпаки. Почувається в одних і в других, що має статися щось, що мусить прийти незабаром, за день, за два, за тиждень... Коли дійде до краю грізна тиша і залунають перші грюкоти боротьби стихій і на цій землі.
А як уже пройдуть, проминуть одні одних, і тут і там спливає непомітно з уст потайний шепіт, вислів трівоги душі. Вказують, як на зловіщі знаки своєї долі, на ті блискавки з очей того гурта. Й сами не знають, що й у них такі ж почування проявилися, що і з їх очей стрілили такі блискавки, — вислів власних їх почувань.
Бувають потайні наради. Сходиться вже не двох-трьох — великий гурт людей збірається. Й у всіх них однакові почування: непевність, жах, трівога, одчай. На все вже готові. Ніщо їм не страшне. Але та непевність! Ах! Та страшна непевність! Не знають, що принесе найближчий день, година, хвилина. Ждуть своєї долі — безсилі.
Часописи пусті. Пишуть про перемогу. Хоч тут і там уже тільки запевняють, що становище добре, ніщо не загрожує. І це ще більшу трівогу накликає. Всякий думає: коли десь добре діється, то про те добро мовчиться. Ніхто не буде про нього кричати! Не буде трубіти!.. Таке то добро!.. Гай, гай...
Аж ось перші звістуни бурі: польські посли пішли собі окремим шляхом. їдуть з Відня у Варшаву. Ударив перший грім. Тепер уже почнуть котитися вали за валами! Тепер піде все на безголовя. Завдано перший удар австрійській великодержавности. Перший грім упав, ударив. Зарокотів...
І покотився гомін:
 — 	А наші посли? Чого ж вони ще в Відні сидять? Чому вони не їдуть до Київа?
Даремні бажання. Даремні дожидання. Замісць того тепер ще більш глуха тиша запала скрізь. Але тепер уже нікого не вдержиш у хаті. Ходять, снуються, підглядають, здогадуються, сами собі більшого страху додають. 1 під вагою власного ж того страху, власною волею й безголовим витвореного, в-одно сильніще страждають.
На хіднику коло кооперативи стоїть гурток людей. У кожного з них туман мряки очі заступає. На лиці проскакують невловимі хвилі тремтіння — признака душевного страждання. І тільки одні блідо-сині, зелені, другим кров до голови вдаряє, лице пурпуром багрить.
 — 	Бачили? Секретар магістрату приїхав! Не бачили? — шепоче таємничо директор Сміливий. Його висока, худа постать вдвоє видовжилася. Сива борода відбиває від зеленкавої барви худощавого лиця. Тільки два півкола під очима, дві червоні подушечки ще сильніще підкреслюють його мертвецьке обличчя. Поглиблюють у безодню його прислонені очі, що в-одно пурхають, як стрівожені птахи, сюди, туди...
 — 	Куди ж він їздив? Не знаєте? — питається Дужий. Він додумується зі слів директора чогось неприємного. Таємничість, з якою висловлено їх, стрівожила Дужого. Але він намагається заховати своє занепокоєння. Силкується на спокій. Виймає тютюн, починає крутити папіроску. Мимохіттю мусить втирати краплистий піт, що зрошує його червоне лице, цюрком по висках спливає.
Директор Сміливий вижидає хвилину, чи не дасть хто инший відповіди. Даремно її виглядає. Починає розповідати ще більш таємничо, що дійшло до його відома. При тому роздивляється на всі боки:
 — 	Кажуть, що їздив до Чорткова. Не чули? Мала там бути в них велика нарада. Дуже важна нарада. Панове таки нічого не чули?.. Ніхто з вас нічого не чув?... Кажуть, що всі двори озброєні.
 — 	Смійтеся, директоре! Ви нам завсігди байки приносите!
Починають насміхатися з директора. Але так мляво, на кутні зуби.
Сміливий обурюється:
 — 	Кажете: смійтеся? Не хочете вірити? Ні, панове! Це вам не жарти! Я тільки те розповідаю, що знаю. А то далеко ще не все!
Далі із що-раз то більшою обережністю, вже зовсім притишеним голосом:
 — 	Приготовляється повстання... Скажіть мені, що буде? Що буде? Може хтось із вас щось більше знає? Кажіть! Кажіть! Ми так сидимо, як би ніколи нічого. Земля нам горить під ногами, над Головами в нас падають уже вибухи, а ми ані в думці. Чого ми ждемо? Панове! Чого ми ждемо? Чому нічого не робимо, не приготовляємо? Чому нічого не думаємо? Панове, жах мене бере. Скажіть, пробі, може ви маєте які звістки? Може що про наших знаєте? Чи не лагодиться яка самооборона?
 — 	Хто її має лагодити? — нервується Дужий.
Він сам те все чув. Він сам здогадується найгіршого. Даремно питає себе: чи буде яка рада? Чи думає хто про рятунок? А тут його засипають питаннями.
 — 	Хто лагодить? Хто лагодить? — кидає нервово.
 — 	Це не відповідь, отче! Ви кажіть, що нам робити?
 — 	Чого ж ви хочете від мене? — обурюється Дужий і відвертається від директора.
 — 	Від усіх нас хочу! Від вас, від вас, від себе. Може хто з вас знає щось більше про нараду в Чорткові? Може дізнаємося чогось ближче про пляни Поляків? Рятуймося! Кажіть...
 — 	Що нам з того! Що нам це поможе! Що з нас хто знає? Скажіть ви, директоре! Ви один могли б принести нам щось розумного. Кому краще все знати, як не вам? — кинув хтось із слухачів.
 — 	Тихо! — заспокоює його Сміливий. — Жиди сновидаються. Підслухають нас. Не бачите? Он, он... А тут, о...
 — 	Що там Жиди! Дурниця! Скажіть, може що знаєте? — питається його Дужий. — У вас звязки з ними. Ви повинні б доконче чогось дошукатися.
5
Директор Сміливий починає кидати довкола себе трівожно очима. Потім мовить таємничо:
 — 	Смійтеся! Вони вважають мене за найбільшого свого ворога.
Ці слова приводять слухачів у веселий настрій.
 — 	Вас? — питаються трохи не всі разом.
Регочуться, кажуть йому в очі, що він усюди має доступ. Так бодай було досі завсігди, нехай тепер не прикидається святим та божим.
Настав такий час, що нікому не в голові заховувати дотеперішні звичаї, коли то про людину говорилося всяке поза очі, а зявиться вона, вже коли не кадять їй у очі, то бодай мовчать. Тепер забажали бути правдомовні.
Директор борониться:
 — 	Так бережуться! Такі тепер недовірчиві стали! Коли наближаєшся до них, перестають балакати. І знаєш, що перед хвилиною вішали тебе, — про що ж би вели таку жваву розмову? — А ось замовкли, вітаються сердечно. Але мовчать. Тільки посміхаються підлесливо. Та чуєш, що в кожного ніж у кишені. Скажіть, пробі, що буде, що буде? Я не витримаю довше!
 — 	Будуть вішати! — падає одчайдушний жарт.
 — 	А знаєте, що вони кажуть? — хіхоче директор Сміливий сухим, деревляним хіхотом. — Питаються: будете нас різати? Удають, що бояться нас! Хі-хі-хі!...
 — 	Ще б то вас не боятися! Такого страшного директора! Чи ж би ні?...
 — 	Смійтеся, смійтеся з мене, панове! — мовить директор. Він уже й не ображається. Тільки ще сильніще хіхочеться. Попадає в ще більшу трівогу. Уже й не закриває її. Його сухий сміх переходить трохи не в сльози.
Каже в безсилому одчаї:
 — 	А я вже не тільки спати не всилі. Вже мене й їжа не береться. Коли потріває довше такий непевний стан, або повішуся сам, або що... То несила вже в хаті вдержатися. Годі вже довше так страждати.
Дивилися на нього неспокійно. У його словах — почувань власної душі дослухалися.
Була немила мовчанка. Аж ось перебив її оклик Дужого:
 — 	Доктор їде, доктор їде! — крикнув, дивлячися здовж вулицею праворуч.
Зрадів. Розяснив своє лице.
Після цих його слів увесь гурт завертається в напрямку, звідки наближається візок доктора Заячківського.
На закруті вулиці котиться бричка, запряжена парою бистрих коней. Заячківський ледви взмозі вдержати поводи в руках, з такою силою рвуть його сиві. Побачив здалеку гурток людей, що йде йому назустріч. Хотів би спинитися, починає стягати поводи, але в мить
передумує. Здоровить головою приятелів, не знімаючи капелюха. Прошумів повз них, як вихор, та держить що-сили обома руками поводи.
Заїхав шпарко на подвірря Народнього Дому.
Поки передавав наймитові коні в руки, поки роздивлявся, як той заходиться коло них, до Народнього Дому наближається гурток його знайомих. Тим часом Заячківський зіскочив уже з візка та йде зустрічати своїх друзів.
 — 	Що робимо, докторе? Що робимо? — почув з усіх боків, коли опинився в оточенні свого звичайного гуртка.
 — 	Як то: що робите?... — питається, здивований. — Або я знаю? Ви може хочете знати, що я роблю? Зараз вам де-що скажу. Орю, сію... Ви не знаєте, що я можу робити тепер під осінь на селі? А що ви робите — звідки ж я це маю знати? Бачу хіба одно: збиваєте міські бруки. Вигріваєтеся на сонці. Нероби!... Буржуї!...
Посміхається. Шукає по кишенях за папіросницею.
 — 	Хто то говорить? Доктор?... Треба більшого буржуя, як ви, пане докторе? — починає деревляним своїм голосом директор Сміливий.
Намагається задубілий згук свого голосу на цей раз оживити хіхо-том, але це йому не зовсім щастить. Він почуває приплив відваги до свого серця від того великого спокою, який віє од слів доктора, од тієї спокійної сельськоі картини, яку він розгортає перед своїми слухачами. Але все ж таки цей подих села і піль не заспокоює трівоги його душі. Намагається ще скілька разів захіхотати, але це йому не вдається. Врешті таки перемагає себе. З його горла продирається якийсь неозначений голос: сміх, або плач, або горляний крик. І тільки викривлене до сміху лице та здавлені зморшками повіки очей дають змогу догадатися, що директор сміється. Вслід за цим хіхотом викидає з грудей скілька слів:
 — 	То тільки на ваші коні подивитися! — чи є в нас у повіті більший буржуй?
Заячківський знайшов уже підчас того папіросницю, виймає її. Припрошує одного за одним. Приговорює:
 — 	Куріть! Останки нашого українського!
Коли почув похвалу для своїх коней, промовляє з легковажен-ням:
 — 	Що вам, директоре, мої коні в очі лізуть! Ви прийдіть до мене на село! Там побачите, хто з нас дармує, а хто працює! Коні вам світ заступили? А того ви не хочете бачити, що я зійшов на наймита свого поля, свого господарства, своїх коней?
 — 	Що ви, докторе, пусте балакаєте! — не дає йому далі говорити Дужий. — Ви скажіть нам, чи не чули нічого нового? Нема у вас якої новини? Докторе! Пане докторе!...
 — 	Чому б не було? — посміхається ледви помітно Заячківський. — Є новина! Ще й яка...
7
Коли він промовив останні слова у поважному тоні, трохи не кожний із слухачів порушився на своєму місці. Почали дожидатися тієї новини. Завмерли в них на хвилинку всі почування, насторожився тільки їх — слух. Ждали нетерпляче. А Заячківський тим самим тоном почав говорити після коротенької, тим більш таємничої мовчанки:
 — 	Бачив сьогодня три ключі журавлів. І від того стиснуло мене коло серця. Чогось, небожатка, дуже квапляться у вирій. Буде, відай, біда...
 — 	Бодай васі — почали одні сміятися, инші обурюватися на Заяч-ківського. Говорили один наперед одного. Кожний своє незадоволення йому виявляв: — Які ви спокійні. Що з вами діється? Чи ви так тільки жартуєте, чи справді ви вже аж так зрівноважилися на селі? Ніщо вас не трівожить? Пане докторе, подивіться тверезо на світ!...
Заячківський слухає цих слів на око дуже спокійно, але мимо-хіттю зітхнув. Та здавив цей вислів свого серця ще в горлі й прислонив його новою посмішкою:
 — 	Кажу вам, панове, що сьогодня стрівожили мене журавлі. А ну ж схоче впасти сніг, а я ще нічого не засіяв? Ви знаєте, що це значить для хлібороба? Руїна! Не кажу ж я, що буде біда?
Говорив не те, що думав. Він справді бачив три ключі журавлів. Ніколи не міг дивитися спокійно, без зворушення, як покидають його край ці друзі зелених нив. Сьогодня мигнула йому думка: втікають...
Чи ж би боялися? Чи ж би відчували загрозу небезпеки?
Тепер згадав ту свою думку. Дивився у блакить неба. Посміхався із смутком.
Та його почувань ніхто з цього гуртка не розумів.
 — 	Лишіть, докторе, лишіть жарти! — промовив до нього з докором Дужий. — Ми тут трохи з розуму не зійдемо. Ждемо вас уже другий день. Думаємо: приїдете, розважите! А ви хочете з нас насміхатися! Лишіть це иншим, пане докторе! Ви нам скажіть щось відрадного. Розважте нас у нашому горі. .
Заячківський ще далі посміхався, але вже дуже сумно. Він розумів, що діялося в душі кожного з цих людей. Бо й його душа тремтіла від такої самої трівоги. І він не всилі був вдержатися на селі. Що-дня приїздить до міста, завсігди з такою думкою: а ну ж?... Чогось ждав, чогось надіявся, в-одно чогось боявся. І скільки разів приїде до міста, завсігди розчаровується. Така й тут тиша, як і в нього на селі. Так і тут ніхто нічого не знає, як і він там у себе. І доводиться йому що-раз вертатися незадоволеним, прибитим, пригнобленим, ще більш стрівоженим, ніж був досі. Вчора мав уже теж казати запрягти коні, коли якось роздумався. Пережде один день, завтра може таки чогось цікавішого дізнається. А буде сьогодня яка новина, знає, напевно знає, що його приятелі не витримають. Напевно навідаються до нього. Ждав
їх увесь день. Не приходили. Не міг знайти собі місця. Забрався до роботи. Ввесь день був у полі. Ввесь день ждав чогось. В-одно видивлював свої очі здовж шляху — чи не йде хто до нього? Надармо... Не приходили. Значиться — нічого нема нового. Зрезигнований подумав: добре, що й не їздив. Не мусів знову розчаровуватися.
Та сьогодня вже ледви міг діждатися ранку. Не спав, відколи почало світати. Не вставав, бо боявся, що задовго доведеться ждати, поки зможе виїхати до міста. Але як тільки прийшла його пора, казав запрягти коні. Вже хотів їхати, аж тут відчиняються двері. Входить один із спільників. Прийшов порадитися в господарських ділах. Іще з цим не залагодився, як знову відхиляються двері. Заячківський уже нетерпеливиться. Але справа насіння дуже важна. Більш, ніж що... Розбалакується... Ось ще приходить кількох. Ще раз хотіли б обміркувати, на якому лані далі підкидати. Розмова стає що-раз більш цікава, захоплює його. Уже й не думає, що може припізнитися до міста. Потопає з усією головою в господарських справах, у ділах спілки. Бачить, як усякий, що стає до ради, відчуває велику вагу відповідальности за користне налагодження діла. Щире, тепле почування родиться між ним і його спільниками. Невидимі нитки вяжуть їх в одно, приковують тісно їх увагу, бажання, їх волю та працю думки до того спільного поля. Всі вони ждуть великих надій, великого щастя...
Навіть не завважив того, як за розмовами із спільниками він зовсім заспокоївся. І тільки як уже почали прощатися, як уже відходить усякий до своєї роботи, він побачив себе самітним. Почув порожнечу в душі. Відчув, що чогось йому недостає. Щось він має робити, якась праця жде його. Щось йому перебили... Не міг спершу зміркувати, що саме. Але як кинув очима на бричку, біля якої нетерпеливилися його сиві коні — налетіла на його душу вся нетерплячка, що бентежила його від ранку.
Та ще й тепер не міг їхати, як цього бажав. Стрівожила його дружина. Приходить з плачем в очах, з розпукою на лиці. Корова вже не пішла сьогодня на пашу. Найліпша їх корова!... Це не жарти! Мусить іти, обдивитися. Побачив, так бодай хотів це бачити, що пустий страх. Розважає дружину. В душі признається, що не розуміється на цьому. Але так йому відразу стало не до тих господарських клопотів, що хотів би хутчій вирватися. Та щоб не лишати дружини в журбі, посилає за чоловіком, що розуміється на худобі. Треба ще з ним перебалакати, щоб рятував корову, але щоб дармо не трівожив «пані».
За господарськими клопотами минає йому час до десятої години. Тепер уже крайня пора поспішати. Як тільки сів у бричку, бере поводи в руки. Не міг би дивитися, як його Петро буде здержувати коні, щоб ішли нога за ногою, та щоб не рознесли його й візка й пана доктора. Пускає їх із вихорем. Не бачить нікого. Ні на що не звертає уваги! Летить... Не спамятався, як причвалав до міста.
Але й так ще заскоро приїхав. Тут ніхто нічого не знає, а настрій у людей іще гірший, ніж був перед двома днями.
я
Коли він так потонув у важкі думки, його товариші продовжували свою нецікаву розмову. Не чув її, не слухав. Не брав у ній участи. Надумувався, чи не сісти б на бричку й не вертатися до хати.
Аж ось сіпає його за руку Дужий і відводить на бік.
 — 	Знаєте, докторе, треба б щось робити з кооперативою.
Заячківський тільки дивиться на нього й нічого не говорить.
Коли ж і Дужий умовк та дожидається від товариша відгуку своїх слів, западає мовчанка«.
 — 	Що ж такого? — питається врешті недбало Заячківський.
 — 	Треба б ховати товари.
Заячківського вжалили ці слова. Почув, як непомітне тремтіння пролетіло крізь усі його нерви. Та хотів запанувати над своїм зворушенням. Кидає терпкі слова:
 — 	Чого ви, отче Оресте, таке пусте балакаєте!
 — 	То вам, пане докторе, не пусте буде! То може бути така біда, що ми в одній хвилині опинимося без товару й без грошей. Без усього. І ніякої ради собі не дамо! Найменшої!
 — 	Я вас не розумію...
Він слухає того всього й не може зміркувати, чого хочуть од нього. На всі трівоги його душі — новий удар: кооператива! Увесь її маєток загрожений, а з цим і його добре імя, все його значіння. І в ту ж мить трівога про кооперативу показує йому в ясному світлі ще одну небезпеку, ту, що загрожує йому, йому особисто, його власному маєткові. Коли він так, потираючи чоло долонею лівої руки, переглядає всю загрозу великої небезпеки, чує нові слова Дужого:
 — 	Є зовсім певні познаки на те, що Поляки захоплять владу у всій Галичині та прилучать її до Польщі.
 — 	Байку баєте, отче! — кидається нервово Заячківський.
 — 	Буде вам байка, як староство несподівано зареквірує всі товари й порозділює між жидівських купців та польську спілку. Що було, як проходили Москалі? А що, як потім верталася Австрія? Не рекві-рували всього спершу Москалі, потім Мадяре? В ви думаєте, як Поляки захоплять владу, буде инакше? Розграбують у нас усе. Та ще й у н а с! Не знаєте, як вони мають у печінках нашу кооперативу?
Заячківський не втерпів:
 — 	Скажіть, що чули, отче! Скажіть, що знаєте певного? Звідки у вас цей страх? Чому ви мені нічого не хочете сказати, гей! Чи ви думаєте, як перебалакаєте все між собою, то й я теж мушу вже знати ваші думки?
У його голосі тремтить зденервування. Тепер уже він не заховує свого збентеження. Дивиться стрівоженими очима на Дужого, жде від-повіди на свої питання.
Дужий у клопоті. Що сказати на це все докторові? Питається, чого він стрівожений? Або він знає? То так, коли загально говориться, то знаєш і це й те. Всі причини зливаються в одну велику картину. Але як схочеш потім виділювати з тієї жахливої картини поєдинчі барви, побачиш, що не так то легко. Все ж таки намагається зясовувати, що в нього на душі:
 — 	Не знаєте? Посли їдуть у Варшаву. В Чорткові була велика нарада з усього Поділля. Наші що-ночи сходяться у польського каноніка і приготовляють. Що?... Не знати. Але що ж би? Нічого иншого, як тільки повстання. Про це вже всі говорять.
 — 	Хто всі? хто всі?... Що це? що це все?... Те все, що ви мені сказали, то разом докупи: нічого! Які маєте певні звістки, які бодай трохи певніщі познаки? Докази, докази, отче!
 — 	Ще вам мало? — вибухає Дужий. — Хочете може, щоб я вам сказав, що в них балакається на тих нарадах що-ночи? Доказів хочете від мене? Смішні ви, докторе! Яких вам ще доказів!
Заячківський знав про всі ці наради й трівожився ними не менше, ніж Дужий та инші. Але сьогодня його це не задовольняє. Сьогодня він ждав якихось певніщих звісток. Коли ж їх не дістав, почув дивну неохоту до всіх своїх товаришів. Мовить:
 — 	Це все пусте. Я не бачу причини до трівоги. То може бути й так і сяк, але звідки ми знаємо, що воно вже певне, що вже йде на нас небезпека, що вже зависла над нами...
 — 	Я нічого більше не кажу, пане докторе, — оправдує себе Дужий. — Я своє зробив. Вас попередив. Ви голова! Всяку відповідальність я скидаю з себе. Ви всьому голова. Робіть, як знаєте. Смішні ви, докторе! Докази йому давай... Ви голова! Міркуйте собі сами!
 — 	Ага?... — крикнув Заячківський подратований. — Я голова?... Я голова?... Цікаві то ви собі, отче Оресте! Легко то скидати все на мене. Ні! Як знаєте, що біда, починайте сами ділати. Ховайте! Але щоб ми надармо руйнували все... Зрештою, хто то ще знає, що то може бути...
Тим часом на подвірря приходять инші люди. Вітаються із Заячківським.
 — 	Що чувати, пане докторе? — питається вчитель гімназії Сумний. — Чого в вас такий непевний погляд очей?
Заячківський дивиться на нього мовчки.
 — 	Ну, що ж? Кажіть, що чувати? — питається в-друге Сумний.
 — 	Я вас спитаюся: що чувати? — запитує його тим самим голосом Заячківський, не переводячи свого погляду з його очей.
 — 	Ви нас? А хіба ж ми вам рівня? Ви в сферах обертаєтеся. Знаєте трохи більше, ніж ми.
 — 	Пан доктор Заячківський єсть? — розтинається на подвіррі Народнього Дому знайомий голос листоноса.
 — 	Є!
 — 	А то щастя маю! А я вже журився, що доведеться мені йти на село! Експрес, пане докторе!
 — 	Експрес? — дивується спокійно й недовірливо Заячківський.
 — 	В таких часах експрес, та ще з Народнього Комітету! — мовить з тріюмфом листонос. — Варто було йти з ним і на село до пана доктора.
Дає Заячківському письмо, свідомий того, що приніс найбільшу новину.
Заячківський перечитує почтовий переписаний листок, дивиться з усіх боків на стампілію, шукає якихось таємних знаків, що мали б йому щось більше сказати про зміст цього листка, розяснити те, що заховується під офіційним його змістом. Товариші не всилі встояти на місці з нетерплячки. Заглядають до карти, вичитують. Але не можуть дочитати до кінця, бо тим часом доктор уже обертає її на той бік.
Ті, що не могли дотиснутися, кричать:
 — 	Покажіть, покажіть, докторе!
Таке велике зацікавлення викликала ця картка, що почтар аж сияє на радощах. Почуває велику вагу своєї ролі. Мовить гордо:
 — 	А*, тепер будемо щось знати! Правда, пане докторе?
 — 	Просять на зїзд нотаблів на девятнадцатого. Пишуть, що справа великої ваги. Рішається будуччина нашого народу! — пояснює зміст письма Заячківський.
Почулося, що велика полекша сплила на всіх.
 — 	Аж тепер ми будемо щось більше знати. Нарешті проясниться наш овид і ми дістанемо певніщі звістки! — відітхнув Дужий.
 — 	Ну, пане нотаблю, — мовить директор Сміливий, посміхаючися своїм хіхотом, та на диво зовсім уже бадьоро, — їдьте до Львова і хутко нам вертайтеся! Бо ми тут повриваємося з нетерплячки.
 — 	Я ще не поїхав, пане директоре.
 — 	Не поїхав... Розуміється, що не поїхав. Ми це знаємо. Але поїдете. Так вас вшанували...
Директор був як не той, що перед хвилиною. І випростався і голос відзискав. Навіть свобідна усмішка заясніла на лиці.
Доктор Заячківський дивиться на нього й теж посміхається. Картка, що її одержав, була для нього почасти тим, чого ждав, чого виглядав. Давала йому багато надій. Але враз із ними насунуло на його душу чимало хмар. Що сам їх ще не добачив, але вже відчував.
Мовить:
 — 	Волів би я вам, пане директоре, відступити ту шану. Ви знаєте, що то значить для мене тепер виїздити з хати? Чоловік забрався до господарки. На дві-три годині важко вирватися, а тут їдь на три-чотири дні. Я просто не знаю, як це все погодити.
Коли він це говорив, Дужий перестав студіювати почтову картку та дивиться стрівожений на Заячківського. Врешті мовить рішучо:
 — 	Тільки ви ані не думайте, докторе, щоб могли не поїхати. Ваш вигляд щось мені дуже непевний...
 — 	Ви замало знаєте доктора, отче! — говорить спокійним тоном Сумний. — Доктор з припону урвався б і не всидів би тут.
 — 	А чого ж у нього такий кислий вигляд? — не зводячи з нього очей, мовить, із журбою в голосі, Дужий.
 — 	Ви, отче, були б инакші? — питається Заячківський.
 — 	Ми вас тут заступимо в господарці. Дивіться, пане докторе,
скільки нас є наставників. Як підемо до вас на село, то коло кожного плуга стоятиме нас двох! — заявляє з хіхотом Сміливий.
Заячківський дивиться на нього, прижмурює очі, посміхається. — Той його розуміє! — думає. — Нехай тебе!... — Директор Сміливий витримує його погляд та неначе оправдується:
 — 	Що ж ви собі думаєте? Ніби за кого ви нас хочете вважати? Такі ми вже всі ні до чого не здатні? Стільки господарського знання, що має пан доктор Заячківський, може у нас усіх докупи теж набралося б! Га? Як вважаєте, панове! Пане докторе, як думаєте?
Заячківський не переводить з нього далі своїх очей. Але мимохіттю червоніє. Чує, як кров йому вдаряє до голови. Директор Сміливий проглянув наскрізь його душу. Дошукався всієї правди. А може він тільки зрадився необережно з тим поглядом, який має на його господарське знання увесь цей гурт його приятелів, його знайомих? Ця думка ображає гордощі його душі.
З клопоту вибавляє його вчитель гімназії Сумний. Він стояв ніби то осторонь, ніби то в гурті. І брав участь у розмові й не брав. Відколи кинув очима на картку, передивлювався в мізку над усим становищем. Працював сильно думкою, задивлений очима у далечінь. Врешті, коли почув зовсім нецікаву розмову, питається:
 — 	Про що вони там будуть радити? Цікаво б...
 — 	Хто то може знати, — дає йому відповідь Заячківський. — Але я думаю, що це повинно бути в звязку з виїздом польських послів до Варшави.
 — 	І я так думаю! — погоджується Сумний.
 — 	Невже ж би Австрія розліталася? — стрівожився знову директор Сміливий.
 — 	Будете плакати за нею? — питається Дужий.
Директор захіхотав. Але не так, як звичайно. Ніколи він не сміявся щиро. Та тепер не був це сміх, це радше зовсім на плач виглядало. І самим тоном голосу, і викривленим, неначе з великого болю, лицем. У його хіхоті вчувається трівожний тон. Крізь думку майнуло йому те, що він уже дослуговує своїх літ. Думав, що піде в пенсію. Ждав цієї хвилини, коли скінчиться його праця в школі. Дістане платню. А що почував іще в собі досить сили, хотів попрацювати от хоч би тут, у кооперативі. Аж ось можуть розвіятися всі його гарні сни про щасливе, вигідне життя. Розсипається та держава, якій він вірно служив увесь свій вік. Пропаде той, хто був його довжником, хто мав забезпечувати його до кінця життя.
Та це були його душевні журби, які чи раз його трівожили, які в-одно йому на голову налітали. Він уже спати не міг через них, відколи появилася на овиді його життя загроза розвалу Австрії. Скільки то ночей він перестогнав, страждаючи від гірких думок про невблагану катастрофу свого життя! Та оцим людям він не смів цього показувати. Раз тому, що це молоді люди, йно-що починають жити — куди їм розуміти трівогу старої людини! А подруге — це все або вчителі приватної гімназії, або люди ніяк не звязані з державою, з державною платнею. Що для них розвал держави! Від цього вони тільки виграти можуть. Та й ще як би збагнули, що він жаліє за Австрією, чи міг би він відборонитися від їх насміху? Мусів кривити перед ними душею. Зачеплений Дужим, намагається відгризатися.
 — 	А хто ж би за нею плакав? — мовить після сухого хіхотання. — Але я спитаюся вас словами народної приповідки: чи той, хто прийде на її місце, не буде ще гірший? Панове...
 — 	Ви ні раз не вірите, директоре, в Україну? — питається його гостро Сумний.
 — 	Чи я вірю в Україну? — мовить з патосом директор. — Я запитаюся вас, пане професоре, чи є багато в нас таких, що так вірили б в Україну, як я. Але — хі-хі-хі... хіба ж сама віра вже вистарчить?
 — 	Як ви вірите в Україну, — мовить далі Сумний переконуюче, — то ви мусите вірити в це, що на місце Австрії буде на українській землі не хто инший, тільки Україна! А хіба не скажете, що не буде вона краща, ніж Австрія.
Потім бадьоро, широко, трохи не кричить:
 — 	Ми всею душею ждемо, щоб уже раз розсипалася та миршава Австрія.
 — 	Цссс! Тихо! Ще є Австрія! Ще не розсипалася! Ще можуть підслухати Поляки і ми можемо ще з висока, з дуже висока дивитися на ту нашу Україну! — заспокоює захват Сумного директор.
Сумний подивився на нього з насміхом. Не тільки він, але й усі вчителі гімназії мали такі саме погляди. У них ні про що вже більш і розмови не було, як тільки про те, щоб, можливо як найхутше, злучитися з Україною. Вони зжилися з цим і не робили вже ніякої таємниці із своїх думок. І на старого директора народної школи вони мали теж ясний погляд. Знали, що він тіни своєї боїться.
 — 	Не журіться, пане директоре, вже нам не страшні Поляки.
 — 	Балакайте собі здорові! А я вам от що скажу...
Починає говорити притишеним голосом, роздивляючися на всі боки:
 — 	Я чув йно-що розмову двох Поляків: секретара магістрату і податкового інспектора. Говорили між собою, що все добре. «Все йде добре. В Чорткові казали...» І тут озирнувся інспектор, побачив мене і щось шепнув. Завернули в бічну вуличку. — А принижуючи ще більше голос, директор майже шепотом питається: — А тепер скажіть мені, панове, що це значить: «все йде добре». Що ж то може йти в них так добре? І що то було в Чорткові? Саме те, чого він не доповів? Але хіба ми не можемо собі доспівати? Хіба ми не знаємо, про що вони в-одно радяться? Я вам кажу, панове, не дуже довіряймо своїм силам! Куди то нам до Поляків! У них уже все зорганізовано, вони і без того мають усю адміністрацію в своїх руках, а ми що? Панове, то може ще бути дуже погано!
 — 	Та що ви нам казку будете казати, пане директоре, — мовить
Сумний. — Смішне те все, що ви балакаєте. То добре для дітей! Тепер час революції. Поляки можуть собі вести своє діло, а ми вважаймо, щоб свого не прогавили! От і ми маємо порадитися трохи з доктором. Нже пізня пора...
Листонос, що досі прислухався до цієї розмови, зрозумів, що треба йому вже йти. Мовить в голос:
 — 	Моє поважання панам!
 — 	Дай, боже, здоровля! — почулося звідусюди.
Ідуть до канцелярії союзу кооператив.
 — 	Пане докторе! Татку наш! Тепер на вас уся наша надія! — вітає Заячківського Дужий веселим і трівожним голосом, бадьорим і сумним одночасно. — їдьте до Львова і привозіть нам злуку з Україною.
 — 	Легко вам говорити, отче Оресте! Я їду. Але що вам привезу — не знаю.
 — 	Що ж нам иншого можете привезти? — питається Сумний. — Це одно, що стоїть перед нами. Ясно, що Австрія розсипається. Західня Галичина відходить до Польщі — ми до України. Це таке для кожного ясне, що тут не може бути двох думок.
 — 	Чи ви думаєте, що Австрія справді розсипається? — питається що-раз більш непевно директор. Він не всилі зрозуміти цих людей, як вони спокійно розмовляють про таку чималу річ.
 — 	Пане директоре, ви таки зовсім не орієнтуєтеся? Що ж значить виїзд польського кола з Відня до Варшави? — питається його Дужий. — Думаєте, що польські посли поїхали на прогулянку до Варшави?
Зловив директора за обидва рамена та почав ним термосити.
 — 	Директоре! Просніться! Розкрийте очі та дивіться тверезо на світ! Ідемо до України! Чуєте? Чи хочемо, чи не хочемо. До Київа! До Київа, батьку. Мусите йти, хочете, чи не хочете. І то завдяки Полякам. Не бачите, як вони зручно перші виймили сниці з коліс австрійського державного возу?
 — 	Віддячили Австрії! — мовить побожно директор.
 — 	Що ми будемо журитися Австрією! — заявляє Сумний. — Ми мусимо тепер усі свої сили звернути в тому напрямку, щоб не попасти під звалища австрійських руїн і щоб нас звідти не вигорнула Польща! Оце тепер наша найбільша жура!
 — 	А самоозначення народів? — питається наївно директор. — А чотирнадцять статей Вільзона?
 — 	То для дітей, пане директоре! — мовить рішучо Сумний. — Не бійтеся, ніхто про нас не подбає! Коли сами не захопимо собі того, що нам належиться і що хочемо мати, ніхто не буде робити нам дарунку. Самоозначення народів! Ха, ха, ха! Коли сами крісами не заговоримо про себе...
Директор запер віддих у грудях. Він побачив уже все ясно. 1 так його ця картина недалекого майбутнього схвилювала, що вже не гальмував своїх почувань. Він простогнав усим горем своєї душі:
15
 — Коли б ви, панове, знали, як мене те все трівожить...
Ніхто не сміявся з його слів. Вони достосовувалися до почувань усього цього гурта людей. Загальна тиша була відповіддю на них.
* * *
На столі шипить самовар. Шумить, свище, сопе, клекотить усякими голосами. Вносить життя в кімнату. Крім його дивних згуків не чути в ній нічого.
Заслуханий у його шуми, сидить посол Лисовський біля столу. Заглибився в часопис. Потонув у читанні всією душею. Не звертає уваги й на те, що біля нього діється. Не бачить, що перед ним знайшлася вже тарілка з шинкою, булка, намащена маслом. Міг був так сидіти годину-дві, поки не вичитає всього часопису до останньої сторінки, — заслуханий у таємничий шум самовара, що навіває на нього дивний настрій хатнього спокою, безпеки, безжурности. Міг би так сидіти, заслуханий у шуми далекого минулого, у подихи тихого щастя — довго, довго... Як легко було йому слідкувати за безліччю всяких звісток із світу. Тих самих, що їх уже з инших часописів знає, що їх уже читав учора, сьогодня, але завсігди здається йому, що віднаходить у них щось нового.
Не так. Нічого він нового не знаходить, бо не зворушилася ще його душа. Бо все, що він вичитує, таки воно ще не те, чого він жде! Читає все, що попаде йому під руку. Хотів би знайти серед моря новин із світу одну звістку, якої прагне, жде його душа. Хотів би вичитати, або хоч здогадатися, що зроблено нового у Відні. Що приготовано для перетворення держави на федеративних основах. Це вже давно заповідалося, це вже постановлено, вони зробили перший крок у Львові. Але з Відня далі — нічого. Нічого не робиться, не рухається. А ну ж вони лишаться самі? А ну ж не буде в них змоги виконати своїх постанов?
З другого боку трівожило його воєнне становище держави. Залітають чутки, що все вже розсипається. А як би справді прийшла катастрофа? Що вони робитимуть? Звідки візьмуть сили, щоб удержати в ладі ті нечисленні війська в краю? Щоб затримати звязок краю з центром держави? Щоб узагалі вдержати цілість держави?
Вони роблять із свого боку все можливе. Приготовляються на ту хвилину, коли Відень переведе остаточно поділ одноцільної монархії на національні держави. Приготовляються на ту хвилину, щоб могли обняти владу в своїй українській Галичині. Тим часом у Відні все замовкло. Чи робиться там що? Бо не приходять ніякі вказівки, немає навіть ніяких звісток.
Чого там мовчать? Чого мовчать? — денервується в думках Лисовський. — Як можна в такі непевні хвилі лишати увесь край без вказівок? То вже у Львові ледви змогли накинути свою концепцію.
16
А як іще тепер не матимуть нічого на попертя своїх тверджень? Що буде далі? Хіба ж не було там уже сильної опозиції? А як вона схоче перебрати ініціятиву в свої руки? Що буде з усіми їх заходами? З усіми плянами?
Був дуже незадоволений тим, що вичитує у «Neue Freie Presse». Виходить зовсім із рівноваги. Тільки тим завзятіще читає її. Все ж таки надіється знайти якусь звістку, знайти щось, що дало б його думкам напрямок. За що міг би зачепитися.
А хвилями заплющує очі й проганяє од себе всі думки! Любується насолодою безділля, недумання. Вколисує його шум самовара, падають на його лице клуби вохкої пари. Дають йому змогу переноситися почуваннями в далекі спокійні картини довоєнного щасливого, вигідного життя. Це були такі вже небувалі гості в його душі — ті спогади затишного минулого життя, що, коли зявляться, він не може навіть налюбуватися ними. Тільки виринуть із забуття, тільки починає підпадати під вплив їхнього чару, як зараз таки налітають на нього всі примари дійсности, всі загрози теперішнього бурхливого життя. Він розплющує очі й пускає їх жадібно здовж одноманітних стрічок часопису. Шукає відради для своєї душі.
Аж ось впало на нього те, що мусіло приходити в такі хвилини забуття. Що мусіло йому забрати спокій самоти. Почув голос дружини:
 — 	Та кинь уже раз те читання. Вже далі годину ходжу по кімнаті, кручуся коло тебе, дивлюся на тебе й слова від тебе не чую.
Лисовський похилив голову вниз і подивився понад цвікер на дружину. Здивувався. Бачить, що дружина тримає в руках філіжанку чаю. Аж тепер кидає очима на стіл. Побачив перед собою повні тарілки. Згадує, що це підвечіркова пора, що вже все жде його. Вже давно повинен був починати їсти. Але він, на жаль, не докінчив іще дочитати*дуже інтересної фрази. Надумується, що йому робити. Схмарнив чоло, повертає знову очі до часопису.
Філіжанка стукнула до столу. Почувся нервовий голос дружини:
 — 	А я тебе таки лишу. Читай собі. Читай собі. Роби собі сам, що хочеш. їж собі, або не їж, тільки нехай я на це не дивлюся.
Пані Лисовська кидає нетерпляче очима на свого чоловіка. Вона так дбає про нього, так опікується ним, як дитиною. До їжі мусить його припрошувати. Коли б його не всилувала — не їв би! Мусить пильнувати, щоб він не занедбував свого здоровля. Як коло малої дитини мусить ходити коло нього. А він такий упертий... Такий недобрий.
Сльози трохи ще не виступили в неї на очах.
 — 	Знаєш, не вичитав іще того, чого шукаю... Дозволь іще хвилинку... Я дуже цікавий... — оправдується Лисовський.
 — 	А я ні на що не можу бути цікава, коли на столі чай стигне! Ти ще того не всилі зрозуміти, що на все мусить бути своя пора?.. Не знаєш, що я не можу з цим погодитися!
 — 	Ну, вже, ну, вже кидаю.
Поставив часопис на стіл. Поклав на ньому свій цвікер. Присунув до себе тарілку з шинкою.
У ту ж мить постукали. Входить покоївка. Питається з порога:
 — 	Пан посол ждуть пана професора Сумного?.. Прийшли... Що маю сказати?
Лисовський кинувся в кріслі:
 — 	А, професор! професор! Просимо, пане професоре! Просимо! — почав вигукувати-співати на радощах. Почув полекшу на душі, що навідалася до нього чужа людина. Поможе йому розбіратися в його розворушених думках.
Коли вже це все сказав і підвівся, щоб вийти назустріч гостеві, спамятався. Зрозумів, що він не сам. Що він не може сам рішати про свою волю. Здивовані очі звернув до дружини, яка теж схопилася з крісла, але — щоб утікти до сусідньої кімнати.
 — 	Прошу ж тебе, прошу ж тебеК Що робиш? Ну, пропало, пропало.
Зловився в розпуці за голову.
 — 	Неможна! Неможна ж завсігди так, як чоловік хотів би. Як бажав би зробити...
Словами завдавав брехню своїм почуванням, своїм бажанням. Щоб тільки заспокоїти дружину. Простягає до неї руки. Благає:
 — 	Прошу ж тебе, не роби мені прикрости. Не роби мені тої прикрости.
Тим часом відчинилися вже вдруге входові двері й увійшов професор Сумний. Тут уже роля Лисовського скінчилася. Сумний звернувся просто до пані Лисовської. Не міг знати, що тут діється. Пані дому була ще в дверях до сусідньої кімнати. Хвилинку вагалася, що робити, але ніяк уже було виходити. Тим більше, що чужа людина підходить до неї й вітається. Не могла втікати. Спинилася: Подала руку. Сумний поцілував її. Не силувалася на усміх. Вернулася до столу. Починає зовсім спокійно наливати нову чашку чаю.
Лисовський зрадів, що дружина таки осталася в кімнаті. Почав запрошувати Сумного до чаю.
 — 	Випєте, пане професоре, чайку з нами? — Бігає довкола нього. Клопочеться. — Сідайте, сідайте! Я, бачите, читаю часопис Ч в-одно жду, що хтось до нас прийде. В-одно маю таке вражіння, що ось відчиняться двері й хтось зявиться в них. А то от якого гостя я дожидався... Сідайте.
Сумний подивився на нього здивованими очима. Мовить непевно:
 — 	Я думав, що пан посол хотіли бачитися зо мною.
Оправдується. Був певний, що його ждали.
 — 	Ах, так, так! Бачите, я й забув, що прохав вас. Сідайте, сідайте, напєтеся з нами чайку. Потім побалакаємо. Я дуже радий, що ви прийшли. Я багато маю вам сказати. Може шиночки, пане професоре?
18
 — 	Пане после, прошу не заходитися...
-	Але ж, але ж, такий дорогий гість...
Лисовський хотів йому присунути крісло та Сумний угадав його думку. Взяв крісло зпід стіни. Приставив собі до столу. Сів та дивиться перед себе. Тим часом пані послова вже ставить перед нього тарілочку, ніж, вилки, наливає чай. Посол присуває до нього тарілку із шинкою. Просить. Припрошує.
Сам не знає чого, але дуже зрадів, побачивши Сумного. Як би справді ждав його. Забув, що запросив його до себе. Хотів доконче з ним порозмовляти. Не розуміє добре, звідки в нього ця потреба, для чого він так бажав зустрітися як-раз із Сумним. Але всі його думки зверталися в цьому напрямку. Він певен того, що був би сам зараз пішов ще раз його шукати. Щоб тільки побалакати. Щоб тільки висловити свої почування. Виявити йому радощі своєї душі. Щоб поділитися з ним усіми своїми трівогами.
З розмов із Сумним, з того, що чув у його промовах на зборах, на засіданнях, з того, що вловлював у приватних розмовах, він бачив, що Сумний один з тих, що вже набіраються сили. Що ростуть, в-одно ростуть. Побачив, що до його думки, до його поглядів прислухаються уважно. Числяться з його словами. Товариші, знайомі й зовсім чужі. Але при всьому тому розумів, що Сумний тільки-що починає рости. Не має ще великих бажань. Не має ще завеликої сили. А на всякий спосіб не проявляє тієї самопевности, яку Лисовський бачив уже в инших. От — у Заячківського. Коли з тим годі було йому вже справлятися, бо трохи чи не кожна його розмова з Заячківським доводила до конфлікту, до непорозуміння, до дуже гострої виміни думок, до боротьби, то Сумний був багато скромніщий. Не висловлював категорично своєї думки, тільки запитував. Не дуже, бувало, приємно, але таки запитував. Чи завсігди з ним погоджувався? Не знає. З мовчанки Сумного, з його неспокійних запитів годі було цього ждати. Але хоч і не погоджувався — напевно де-коли не погоджувався — все ж таки більше мовчав, ніж говорив. Тільки очі в нього горіли. Брови морщилися. Видно було на його лиці біль. Але тим приємніща була Його мовчанка.
Лисовський мав підчас розмови з Сумним вражіння, що поздержує молоде левиня від взриву, від нападу. Бачить, як воно блискає грізно очима, як пробує кіхтів, як уся його дика сила кипить у ньому. Як причаїлося, щоб скочити, кинутися. Але відчуло вищість, перевагу противника. Ховає хвіст під себе, похнюплює голову. Відходить... Як і молодим левиням, грався з почуваннями Сумного. Й любив його ні його отверту голову, за силу його думки, міць слова. І найбільш любив його за те, що дає себе перемагати. Змовкає. Здавлює в собі вибух дужої сили. Любив його за те, що Сумний умів завсігди вшанувати сиву голову.
Чим довше жили з собою, чим ближче придивлявся Лисовський до цієї молодої енергійної людини, починав його що-раз краще розуміти.
Побачив у його очах проблиски затаюваної, здавлюваної ненависти. І з хвилею, як це зрозумів, ще більш його тягло до товариства Сумного. Хотів його тримати біля себе, в своєму оточенні, під своїм впливом. Знав, що як тільки вирветься з кола його думок, з кола його впливу ця людина, не буде йому тут життя. Це вже не Заячківський! Це не той, при всьому таки культурний — Заячківський.
З тим то й змагається. Почуває, що програє, але не відчуває, щоб розкривалася між ними навіки прірва. Може ще далі змагатися. Не відчуває в Заячківського ненависти до себе. Сумний — ще ніколи не напав на нього. Ніколи навіть не виступив прилюдно. А він боїться його. Відчуває в ньому грізного ворога. Бачить у ньому сиру людину села, яка ні перед чим не завагається. Дику людину подільського привілля. У якої розмах — безкраїй... пристрасть безмежна...
Але й почуває велику свою перевагу над ним — особисту й родову. Особисту своїм зрівноваженим гладким поведениям, своїм високим громадянським становищем, літами, значінням, яке має в повіті, в краю. Родову — своїм давнім, аристократичним походженням. Тією низкою своїх предків — діяльних, заслужених у громадянському житті нації. І завдяки одному й другому має силу тримати цю молоду, незнану в світі людину в колі свого впливу, виявляти йому свою вищість, не давати вирости до вершин і — не дозволяти відійти. При тому згноблює всі проблиски ненависти Сумного в зароді. Не дає їй проявитися. Грається ним. Грається його почуваннями, його думками, його словами. Тримає їх на припоні. Й його усього.
 — 	Брали вже цукру, пане професоре? Прошу, прошу... А може ще шиночки? Дуже прошу...
 — 	Дуже дякую, пане после. Дуже дякую! — відпрошується незручно Сумний.
 — 	Але ж прошу, прошу. Не вяжіться...
Всилував його взяти ще шматочок шинки. Припрошував до булки, масла.
Хвилинку не чути було в кімнаті нічого, як тільки брязкіт ножів і вилок до тарілок, шум самовара...
Вже пили чай. Тепер прийшла хвиля спокійної розмови. Починає Ті Лисовський. З великою уважливістю запитується в Сумного:
 — 	Що ж доброго чувати, пане професоре? Є у вас які новини?
 — 	Які в нас можуть бути новини? Я пана посла міг би спитатися. Пан посол з великого світа. Пан посол могли б нам де-що нового сказати.
 — 	Справді. Так багато, так багато в мене новин, що аж голова мені ходором ходить! Забагато новин. Забагато, здається, на мою стару голову.
Водив розложеними пальцями лівої руки поперед очі, поперед чоло, лице... В коло, в коло...
 — 	Така в мене велика, така повна голова від того всього, що
пережилося в останніх днях. Хотів би вам відразу все розповісти. Сам не знаю, від чого починати. Що вас цікавить, пане професоре?
Сумний посміхнувся.
 — 	Все цікавить мене, пане после. Але одно нас усіх найбільше цікавить. Що з нами буде? Що нас жде? Йдемо до України, пане после?
 — 	До України? Ви все ще своє? Смійтеся, пане професоре! Ви ж не дитина!
Сумний блиснув очима й похнюпився. Починається, — думає. — Вже знову починає старий гратися. — Був лихий на себе, що дав запросити себе до підвечірку. Що звязав собі руки. По хвилі все ж таки перемагає себе. Питається:
 — 	Кажуть, що були делегати з України... Правда це, пане после?
 — 	Були, були делегати з України. А як же. Були. Я сам з ними говорив. І що ж! Що думаєте? Чути не хочуть про нас!...
 — 	Не може бути! — спалахнув Сумний.
 — 	О! Говори з вами! «Не може бути!»... Як то ви собі уявляєте? Ви думаєте, що то така легка справа?
Зміняє свій гострий тон, яким змагався, яким перечився з рівним собі, — у лагідний, уважливий, батьківський. Мовить:
 — 	Не гнівайтеся, пане професоре. Але то наші люди так собі легко беруть. Так собі думають, що зійдуться два куми, два свати, прибють руку, та й уже по всьому... Ге, ні, панове! Державних справ не пола-годжується так, як це вам здається! То не дрібничка! То треба дивитися, що з того вийде? Чи такий державний акт догідний для обох сторін? Хіба ж ви знаєте, що-діється на Україні?
 — 	Що ж може там таке діятися? — питається Сумний, здивований. — Що таке може стояти на перешкоді до нашого обєднання?
Лисовський засміявся сухим горляним сміхом. Намагався ним завсігди кинути собі противника під ноги. Немилосердно побивав.
 — 	Хе-хе! От, які! От, як вони розбіраються в міжнародній політиці!
А коли побачив зморщені брови Сумного, поквапився докинути:
 — 	Не гнівайтеся, пане професоре! Ви ще молода людина. Ви ще дуже молода людина. Вам ще не видно так, як нам старим. Колись і ви зможете обхоплювати своїм поглядом великі комплекси міжнародніх справ.
 — 	Та при чому тут комплекси? Тут проста річ. Дві України хочуть злитися докупи. Які тут міжнародні справи? В чому тут труднощі? Не бачу! — промовив Сумний, — голосно, твердо, гостро, грубо.
Лисовський перш усього звернувся благальними очима до своєї дружини. Хотів її перепросити німим поглядом за велику неуважливість цього неотеси, що говорить із ним, як із своїм товаришем, що підносить голос, не вважаючи на товариство пані. Хотів її задержати. Знав, що це забагато на її нерви. Нагадував їй своїм
поглядом усе те, що чи раз уже говорив їй на оправдання нашої молоді — простої, але щирої. Не вихованої, але розумної. Звідки цим дикунам було набратися культурних манір, як вони з бурси — просто в товариство інтелігентних людей?
А звертаючися до Сумного, мовить лагідним, дуже делікатним тоном:
 — 	Звідки ми можемо знати, пане професоре, — підкреслив останні слова «пане професоре» і посміхнувся, вимовляючи їх. Сумний відчув колючку й почервонів мимохіттю. — Звідки ми можемо знати, чи там на Україні не приготовляються великі події? А чи ви, пане професоре, певні того, що для переведення, для впорядкування власних своїх справ Україна має досить сили? А як не має? Треба їм ще з нами заходити собі?
Та чим далі говорив, не міг удержатися в тоні. В його душі кипіло. Почав теж підносити голос, почав насміхатися:
 — 	Наївнії Наївнії Українці й чути не хочуть про нас! Бо не можуть! Не можуть, біднятка! Вони нас прохали про допомогу! Нас, Г а-л и ч а н! Смійтеся! Це все утопії — ті ваші мрії про Україну!
 — 	Що ж буде? Скажіть, що буде, пане после? — питається трівожно Сумний. Для нього все те зовсім нове, що говорить Лисовський. Він не розуміє нічого. Допомоги? Якої допомоги просить у них Україна?... Бентежиться...
Читає в його думках, як у розкритій книзі, Лисовський. З виразу стрівоженого лиця вичитує його збентеження. І має тільки одну відповідь для нього. Тверду, певну себе, невблагану:
 — 	Єдиний вихід для нас із заплутаного становища — коли зможемо зорганізувати свій коронний край в Австрії. Східню українську Галичину. Це давно вже було видно, а тепер ще ясніще стало для всякого. Для всіх, що вміють дивитися — це зовсім ясно стало.
Бачив, як своїми словами душу крає Сумному. Але біль цеї людини дивні затаєні радощі родить у його серці. Хвилюється від великих образ, які йому завдавали. Еге! Занадто розгулялися молоді пани, — думає. — Ні за що не мали слів старого посла, коли він казав їм, що те все пусте, ті їх дитячі фантазії... А тепер що? На чиєму стало?... Тепер він може їм відплатитися.
І насміхаючися, мовить неначе до когось третього про Сумного, про Заячківського, про їх товаришів, про всіх тих, що йому життя затроювали.
 — 	Україна?... Ага?... У них уся надія на Україну?... Не на свої сили?... Гарні пани! Дуже розумні політики!... Україна слухати про нас не хоче! І не може! Не може! Панове, не може! Така слаба, така безсила! Миляна банька, пайове, ті ваші мрії про Україну!
Насміхався досхочу. У почутті своєї перемоги. Дійсної, сильної перемоги.
Сумний трохи не попав у одчай. Запитував непевно про становище Заячківського.
22
Лисовський ані не міг, ані не намагався затаювати свого задоволення:
 — 	Біднятко. Вився з болю, як став до очей невблаганій конечности! — жалував його, радіючи, Лисовський.
Сміявся цинічно. Зубами скреготав з насміху.
 — 	Я ще ніколи, — мовить з розсяяними очима, — не бачив його таким поважним і таким малим. Таким розумним і таким скромним. Кажу вам, пане професоре, — таким скромним, скромним! Як повинно бути...
Реготався. Сміявся щиро, з душі.
 — 	То він тут тільки вибуяв! Здавалося йому: «Що то старий Лисовський? На голову вилізти старому!»... Го, го! Тепер уже не той! Тепер уже побачив!...
Туманом заслонені очі Лисовського, оточені з усіх боків зморшками, в-одно більш оживлювалися, искрилися, молоділи. Сміялися весело в почутті великої перемоги.
 — 	Ви вже бачили його? Правда?...
Коли Сумний заперечив мовчки головою, Лисовський розкрив широко очі. Не міг затаїти свого здивування. Не вірив, щоб це правда. Змінив голос.
 — 	Що? Ні?... Ще ні?... Не розмовляли ще з ним?... Не може бути! О, то підіть! Підіть, підіть, пане професоре, підіть, побалакайте з ним. То варію! Дуже варто подивитися на нього. А ну, чи зможете його пізнати? Як тільки схоче бути з вами щирий...
Ображений тоном мови Лисовського вкидає Сумний недбало:
 — 	З приятелями він завсігди щирий...
 — 	З приятелями?... Він має приятелів?... — дивується Лисовський.
Після хвилинки поправляється. Розширює своє твердження.
 — 	Що? Він з ким небудь коли щирий? І ви це можете казати? Заячківський був коли з ким щирий? Але тепер... Еге... Я тепер ручуся, що він буде з вами щирий! О, повчило його! Він буде, напевно буде щирий!... Він же ж не дитина! Пізнав свою силу, свою спроможність... Своє безсилля! Пішов раз на широкий шлях і що? Думаєте — розшукав дорогу? Знайшов?... Як то не тільки було язиком молоти, але й узяти відповідальність? Я певен, що його це повчило. Такий, кажу вам, став маленький... Га, га!... А то бувало гороїжиться, до очей скаче: «Були в опозиції. Приходить до голосування, а їх нема! Не дають голосу проти.»
Лице Лисовського захмарилося. Лягла на нього темна тінь немилого спомину — тих гірких докорів Заячківського. Але в ту ж мить нагадав собі, як помстилася доля над цим молодим паном. Посміхався.
 — 	А чому ж він не дав тепер свого голосу проти наших голосів? Га?... Питаюся вас, молоді пани, чому він, ваш заступник, не проявив послідовности? Чому він тільки тут такий великий? Такий певний себе? Кожного свого слова...
Лисовський тріюмфував» Між ним і Заячківським ішло від довшого часу уперте змагання. Найбільш про те, як дивитися на питання про майбутнє зєдинення всіх земель України. Розуміється, це змагання виходило поза спокійні рями й форми розправи. Дуже часто перемінялося в пристрасні напади. Чимало трохи не лайливих слів доводи-ф лося вислухувати Лисовському.
Коли на зїзді вісімнадцятого жовтня Заячківський зголосився до слова, Лисовський аж кинувся в кріслі. Сидів коло владики. Звернув йому увагу на цього крикуна.
Яка ж це несподіванка була для нього, коли почув мову Заячківського! Правда, не дістав того, чого хотів. Не міг похвалитися, з якими то труднощами йому доводиться працювати. Але за те тепер він міг насміхатися із свого противника досхочу. Із щирої душі.
Називав його крикливим провінціональним патріотом. Що то навчився горлати на запічку, та ще й як резонно! З яким переконанням!... А як тільки довелося йому показати ніс на великий світ, го, го! Як відразу собі відморозив!
По щирости почав малювати перед очима Сумного все те, що діялося у Львові памятного дня — вісімнадцятого жовтня. Підкреслював головно становище Заячківського. Не міг нарадіти від нежданої переміни його погляду.
Думав там, що його противник стане проти всього збору і — провалиться. Повинен був це зробити. Він ждав того. Ото був би міг вказувати йому на волю народу, на голос представників нації. Ото звів би його ролю до слабкого пискливого голосу дитини! Аж тут — на, тобі, раз! Яка несподіванка!
Але й це використовує тепер Лисовський на свій лад. Подає Сумному характеристику зломаного, згнобленого Заячківського. Порівнює його з тим могутнім володарем хлопських душ у повіті.
Мовить:
Він думає, то завсігди так буде? Що стане між мужиками, кине їм перед очі принадну картину багатства, легких заробітків і вже він пан над хлопськими короткозорими думками? Над тісними селянськими мізками? І що тоді говорити про високі політичні проблеми, коли це все — неприступне для вузького мужицького погляду? Що говорити про далекі шляхи міжнародньої політики, коли цей демагог висунув хвилевий великий заробіток?
Він думав, що то й так піде? Що й там він зможе кинути гасло й усе постелиться йому під ноги?... Еге... зміркував, зміркував, що він не на своїм загумінку! Як зацокався! Як втікав, підібравши хвіст під себе! Правда?...
То не штука підставляти старим робітникам ногу! Та ще й коли вони не мають нічого для своєї оборони. Але нехай то такий панич спробує запрягтися на хвилину сам до того державного возу. Нехай раз візьме відповідальність за свою роботу!
Що?... побачив, як то легко? Побачив? Га?...
24
Злорадним радощам Лисовського не було краю. Так запалився в своєму насміхові над Заячківським, що не завважив навіть, як зне-терпеливлена розмовою дружина висунулася з кімнати, оставила їх самих.
Сумний слухає, слухає, а в душі його кипить. Така йому злість підступає до серця, що аж пальці своїх рук ломить, щоб не скочити цьому старому до очей, не здавити його.
І не тільки на нього він такий лютий. І на Заячківського. Чув уже, що їх зрадив. Що їх негідно зрадив. Але то малі) всього. От, як себе й їх споневажив. От, як дозволив насміхатися з себе і їх усіх цьому старому цинікові!
Не міг всидіти. Встав і почав ходити по кімнаті. Мовчав — тільки сопів. Був такий хмарний, що аж лячно стало Лисовському. Встає. Підходить до Сумного. Та ось його очі падають на великий стінний годинник. Наближається до нього. Звертає на нього увагу Сумного. Мовить, як це було у нього в звичці перескакувати з теми на тему. Неждано, несподівано:
 — 	Пане професоре! Дивіться на цього мого приятеля. Як вам подобається? Це єдиний щирий мій друг на світі. Прислухайтеся, який делікатний, який культурний його хід. Які поважні, спокійні його рухи. Вершок культурности, джентльменства...
Сумний спинився в своїй мандрівці по кімнаті. Кинув очима на годинник. Справді гарний. Естетичний своєю простотою. Але як почув похвалу для його культурности — посміхнувся.
 — 	Смієтеся? Видно, ще в вас не пора на рефлексії. Ви знаєте, яке значіння має для мене цей годинник? Я їзджу сюди, туди. Блукаюся по світі. Переживаю страшні бурі в своїй душі. Ви вірите, що він мені на чужині чи раз сниться? Мені причувається його хід. Так я його люблю. Бо як вернуся до хати, як прислухаюся до його рівного, спокійного «тик — так», — забуваю про ввесь світ, про свої журби, про всі невзгодини, бурі на великому світі. Знаєте, що для мене цей годинник? Цей зрівноважений мій приятель промовляє до мене голосом вічности. Цей мій друг — це символ вічности. Спокійної, рівної, нічим не захитаної, нічим не схвильованої...
Одначе хвилювався...
Сумний втопив свої очі в Лисовського. Як важко йому цього старого зрозуміти!... Раз, як дитина, бавиться, грається, то знову хоче фільософувати. Хвилями можна думати, що не розуміє найпростіщих проявів життя, а ось иншим разом — куди він забігає! Над вічністю призадумується. Як смішно! Наче дитина!
Аж чудно, які почування викликали у Сумного слова Лисовського. Той бажав його ввести в подив — а викликав погорду. Погорду зза того, що грається поважними, найповажніщими питаннями, як дитина чічками. Упертий погляд Сумного виявляв йому почування його душі. Лисовський витримав пронизливий погляд і мовить з гірким насміхом:
25
 — 	Він до мене промовляє: що таке ти, Лисовський? Що твій Заячківський? Що ті ваші змагання? Що ваша Україна?... Хвилюєтеся, борікаєтеся, перемагаєте один одного і падаєте й ви і ваша праця, ваші змагання, ваші держави... Тільки я із своїм «тик — так» — я один усіх вас переживу! Бо я — вічність... Спокійна, зрівноважена вічність.
Сумний не одвертав од нього грізного погляду. Розумів його думки Лисовський. Відчував, що прийшла хвилина, коли міг би скорити собі противника, згнобити немилосердно. Мовить дуже теплим, дружнім, але батьківським голосом:
 — 	Пане професоре! Приймете від старого добру раду?
А коли відповіди не було, посміхається:
 — 	Вдивляйтеся в годинник. Пане професоре! Вдивляйтеся в годинник! Вслухайтеся в його мову! Ви ще дуже часто й дуже сильно хвилюєтеся...
Для Сумного був це удар над сили. Бо слушний. Бо дуже зрозумілий для його душі. У цих словах відчував похвалку Лисовського всим тим, чого в нього немає. Чванькування тим, що не є заслугою Лисовського, на що він не працював, до чого він не змагав, що дісталося йому зовсім незалежно від його волі, зовсім незаслужено. Вихвалювання своїм родом, своїм походженням, своєю культурністю, опорою на родових традиціях.
У сим, чого, не з його провини, не було в Сумного. Чого не вільно нікому показувати йому безкарно перед очі.
І в мить уся його погорда, яку мав до Лисовського, як людини, як громадянина, політика, перекинулася в ненависть до старого чванька.
А спалахнула вона з такою силою, що не міг її затаїти. Не встиг запанувати над своїми словами:
 — 	Пане после! Ех, коли б я міг висловити вам почування своєї душі! — промовив дико. — Те все, що я почуваю до вас після сьогод-няшнього вечора...
Лисовський спершу збентежився. Але в ту ж мить запанував над собою. Починає сміятися.
 — 	Почування ненависти, пане професоре? — питається, дивлячися з похиленою в бік головою в очі Сумному.
Немає відповіди.
Сумний витримує погляд, але мовчить.
Лисовський бере його за руку й питається холодним, чужим голосом:
 — 	Будьте щирі. Будьте хоч раз уже зовсім щирі, професоре! Чи аж після сьогодняшнього вечора?
 — 	Чого ж ви ще шукаєте мого товариства, коли знаєте?
 — 	Бо я вас люблю, пане професоре. Я вас дуже люблю. За вашу широку вдачу...
Сміявся сталевим, сухим сміхом...
Заячківський не мав охоти зустрічатися з людьми. Не було в нього сили розповідати, що й як діялося у Львові. Й не було потреби. Знав, що робить за нього цю роботу Лисовський.
Сидів вдома й сумував. Не. всилі був привести до ладу своїх думок. Не міг зясувати собі того, що сталося, не міг роздивитися в політичному становищі свого народу. Не всилі був обхопити думкою всього, що мало провалитися в найближчому майбутньому через їх голови.
Доходили до його відома ті розмови, що їх заводив про нього Лисовський. Про все дізнавався того ж самого дня. Уважав смішними ті дрібничкові радощі зїдливого дідка. Найбільш боліло його те, що для Лисовського вся суть справи в перемозі над своїм противником, над ним, над Заячківським. Запитував себе: хто ж він, він, молода людина, а хто це такий — Лисовський? Це ж старий посол, трохи не голова українського представництва! Це ж один з тих, що ведуть провід у політичному житті. Відповідають за всі успіхи й невдачі, що на їх долю випало будування нашого державного життя! Не повинен би він журитися всіми чорними журбами зболілої душі? Не повинен би він страждати разом з ним, із Заячківським? Страждати всіми болями серця, що така гірка доля зависла над їх народом? Що бються, як риби в саку, й рятунку не. бачать? А він замісць того радіє, що противник погнувся? Що він, він, Заячківський, homo novus у громадянському житті, в політиці — що він хвилево погнувся?... Які нікчемні радощі. Яка дрібна, дешева втіха! Як мало треба тому світочеві до перемоги!
Так йому гірко було на душі, що не мав охоти виїздити з хати, зустрічатися з людьми, ширити зневірря. Розсипати своїх зневірених думок, почувань між людей. Догадувався всього, що собі всякий думає про нього.
Байдуже йому було до всього того. Блукався по полях і знаходив на них забуття. Пригортали його до свого лона, на думки йому навівали чару, визволяли його від важких дум. Показували йому принаду спокійного життя, тихого, звязаного з невеличким шматком землі, з затишком його піль, його двору. Чим довше він припадав душею до тієї землі, тим відрадніше йому ставало. Тим лекшим почувався йому той тягар, що впав на його плечі у Львові.
Уже не змагався він із собою. Вже не докоряв собі. Зрозумів, що мусить же ж людина робити помилки. І в тому вся річ, щоб могти пізнати свої помилки, щоб зрозуміти їх, щоб у них не загрузати в-одно глибше і глибше. Тихий смуток прислонив йому лице.
Але як тільки почав заспокоюватися, налітала на нього нова хвиля зневірря. Не задовольняло його зрозуміння власних помилок. Це не про дрібничку йшло. Це була основна річ. У якій помилок не допускається. Це вже не помилки — це зрада довірря, зрада своїх ідеалів. Як можна дивитися на це так легко, так байдуже? Як можна оправдувати себе в порушенні таких основних питань?
27
Ішов межею. Так привяв, що мусів кинутися на землю. Заплющив очі й сидів непорушно. Вслухався в шепоти землі. Почував тепло соняшного проміння на чолі. Зворушував його стрекіт цвіркунів у траві. Не міг збагнути — чи справді це цвіркуни, чи так йому в голові гуде, в ухах дзвонить? Розкривав очі й дивився у даль.
Його погляд спинявся на великому лані, по якому ганявся моторовий плуг. Що перелетить, — ряд чорних скиб за ним встеляється. Запитує себе, чому він не там, чому не пішов дивитися, як росте його праця, як засівається зерно нових плодів? І в відповідь на це махнув рукою. Хто то ще знає, як воно буде? Хто сіятиме, а хто буде збірати? І зараз, як тільки приловив себе на цій думці, побачив, що він узагалі попав в апатію. Що вже ніщо його не цікавить. Ні від чого не жде кращих надій.
Тоді вставав, і йшов, і йшов перед себе, йшов без упину. Шукав у ході, у фізичній утомі рятунку для пошарпаних нервів. Захищав себе перед вагою чорних дум. Розважував себе, що може знайти широке поле до праці далеко від усякої політики, від вирішування складних питань. У своєму вужчому колі праці. У своєму родинному гуртку.
І від цих думок починало подувати на нього дивним теплом. Чарівним, роскішним. Відчував, скільки б то щастя він зміг знайти в родинному колі, коли б у силі був запертися в ньому, коли б зумів затіснитися в своїй праці у рямах того родинного гуртка, родинного кола... Як цього дожидається те щире, кохане серце, що тільки для нього живе, що тільки в ньому бачить своє щастя...
Такою відрадою сповнилася його душа, що забажав зараз таки розкрити свої думи дружині, поділитися з нею тією радісною для неї постановою.
Тим часом, поки ще міг привітатися з нею, зустрівся в парку коло свого двору із Сумним. Пішли зарослими стежками парку.
Коли Сумний виразом свого лиця доволі дивувався, що так тут усе запущено, Заячківський оправдовувався: не було ще часу. А потім поправився. Сказав правду. Не було йому ще до того.
Сиділи на лавочці, купалися в сонці. Сумний прийшов відразу до властивої справи. Почав переповідати Заячківському всі ті розмови, що кружляють по місті. А головне все, що чув від Лисовського. Заячківський слухає того, як чогось зовсім знайомого, як чогось відомого. Не знаходить у тому нічого нового, нічого, чого б не знав, чого б не ждав, чого б заздалегідь не передбачував. Чого б сам не передумував. Із чим сам не змагався б... Слухає спокійно.
 — Ми дуже обурені на вас, товаришу! Ви зрадили нас. Одначе не кажемо ще свого останнього слова, поки не почуємо вашого звіту. Бачимо одно: там щось дуже страшне мусіло бути, коли ви аж так погнулися.
Сумний говорить це різко, гостро. Не дивиться товаришові в очі. А Заячківський сидить прибитий, слухаючи цих слів.
28
 — 	Я сам не знаю, — мовить спокійно, — що це таке було зо мною. Але я зробив зовсім незрозуміле для мене діло. Таке погане, що не всилі зясувати собі всього. Не можу спамятатися. Не всилі прийти до ладу сам із собою.
Потім, збіраючи думки, починає малювати ту сумну, гнітучу картину з памятного дня, а радше вечора, коли то в малій залі Народнього Дому рішали про долю своєї рідної землі.
У його душі відживає все пережите тоді. Він хотів би вловити ще раз настрій того вечора, передати його душі свого друга.
Мовить тихим зломаним голосом:
То були два напрямки. Одні хотіли зєдинення з Україною, другі обстоювали зорганізування української Східньої Галичини, держави сфедерованої з Австрією. Розумієте? — питається. — Навіть не самостійної держави, тільки — щось у роді коронного краю!
За речниками цих двох напрямків стояли два табори. Один — це досвідні політики, старі парламентарії. Вони воювали двома річами. Перш усього — таємничістю. Казали: робиться все, що треба. Приготовляється. Все передбачено, все обмірковано! Тільки не дай, боже, зіпсувати почате діло!
Чи це годі зрозуміти? Не уявляєте собі, яке значіння може мати замаскована таємничість? Та ще в таку трівожну хвилину? Не мусить вона робити свого? А ще як у допомогу таємничости йде загроза? Казали ще одно: коли б проголошено тепер зєдинення з Україною або самостійність галицької держави, Австрія, яка не тратить іще надії, що обєднається в будучому з Польщею, дала б відразу Полякам дозвіл і вільну руку для заняття Східньої Галичини.
Оце були два найсильніщі тони в їх промовах. Треба це дужчого тарана? Ні, був, був! Вплітався до розмов іще й той діссонанс, що Україна не бажає собі тепер зєдинення. Вона сама стоїть перед великими подіями і війська на допомогу прислати не зможе. Не пришле ні одного козака! На Україну годі надіятися! Це була мова великої більшости.
Сумний задумався. Його зовсім не задовольнило те все, що почув від Заячківського. Він знав це вже. Чув про це. А в добавку не чує мотивів вчинку свого товариша. Де ж ті зєдиненці? Були вони там? Що ж вони? Мовчали? Не мали нічого на піддержку своїх бажань? Які їх докази? І що з тими їх доказами?
 — 	Були ми, були! — мовить Заячківський. — Але вибачайте, товаришу! Які дитячі були ті наші пляни. Які нікчемні докази для піддержки наших плянів. Найсильніщий — що Україна нас не полишить. Ви розумієте, яка смішна доказова сила в цих словах? І то на зборі, де мається постановити про долю народу? Що значить оце дитяче запевнення супроти поважних заяв реальних політиків? Які заздалегідь розбили всю нашу доказову силу?... Я сидів мовчки. Що ж я? Кого я заступаю?... Себе? Вас? Наш повіт?... Скажіть, яку заяву я міг зложити від нашого повіту? Яку заяву ви зложили б від цього повіту? Що в нас
зроблено? Що приготовано для цеї великої хвилі? Для твердого чину? З чим ми могли виступити?
Коли Сумний мовчав, Заячківський почав пояснювати далі свою ролю:
 — 	Що ж мені оставалося иншого, як мовчати і слухати, що скажуть ті, хто мав ближчі звязки і з нашим військом і з Україною? Я не уявляв собі, щоб таких звязків не було. Я вважав себе і всіх нас тут у повіті за рядовиків, які роблять чорну, сіру, буденну роботу. Але я був певен, що там на верхах стоять провідці. Що в їх руках не тільки-що опинилася доля нації^що в їх серцях журба про ту долю, що в їх мізках думки про майбутнє нації. Що вони дивляться й бачать на десятки років вперед, витичили собі шлях. Що йдуть по визначеному собі шляху! Що йдуть до мети, до ясної ціли!... Що ж супроти них ми, дрібні, сірі чорнороби? Дрібні люди з села, від ріллі, від крамниці, від школи?... Що ж ми? Що ж таке ми?...
Тепер говорив роздертим болем серця. Аж важко було його слухати.
 — 	На жаль, нічого такого я не почув, що задовольнило б мене, шо дало б хоч сяку-таку надію. Нічого не побачив! Я не побачив провідної думки у тих, що відповідають за долю нації. Я не побачив твердої волі, я не побачив ясної ціли!... Я побачив, що вони летять на безголовя. Без шляху, без керми, без просвітку. Вони до нас, до нас, чорноробів, за порадою. До нас, мізерних гробаків, що риємося у землі. Вони нам казали рішати про долю нації. Коли?... Тоді, як уже було запізно? І кому?... Нам, тим, що їх досі відсували вони від керми? Що ніколи з нашою думкою не числилися? А що ж ми? Ви можете уявити собі? На вечірній нараді приходить до слова один з таких, як ви, як я, борців за зєдинення. Лицарь на словах! На цей раз пяний-пяний. Починає лаяти всіх і все. Поза лайку й поза бажання злуки, як категоричний імператив нації в цю хвилю, не може добути нічого із своїх грудей. Мене злість взяла. Як сміє людина так легковажно ставитися до таких історичних подій, до таких вікових переломових моментів? Як сміє забірати голос, не маючи нічого сказати? Не маючи ніяких доказів для піддержки своїх слів, заяв? Я ввесь скипів. Не міг уже довше мовчати. Неждано зголошуюся до слова.
Замовк на хвилину. Збірав свої розсипані думки. У лад приводив.
 — 	Чи ви розумієте мене, товаришу, чи зможете вдуматись та відчути, що діялось тоді в моїй душі? Коли я мав промовляти? Коли мав виступати проти тієї збитої маси, свідомої того, що має будувати свою державу в Австрії? Новий коронний край в Австрії? Коли мав піти по лінії своїх думок і стати поруч пяного зєдиненця?
Вдивлявся очима душі в ту важку хвилину свого життя. Як би оце стояв там, зарисувалася перед ним та заля, як живі стали перед ним усі люди, що після перших його слів поверталися в його бік. Слухали, слухали, ловили кожне слово...
А він усвідомлював собі всю відповідальність за кожне своє слово. Почав сам кидати собі колоди під ноги. Почав ставити до себе питання.
ЗО
Спершу заявив, що він теж рішучий прихильник зединення з Україною. В ту ж мить почув оплески пяного прихильника обєднання. Замісць підбадьорити — ці оплески підкошували його енергію. Замісць кріпити — відбірали в нього силу й довірря до себе. Почав питатися себе й його: як це зробити? Ставив собі й йому перед очі всі можливі способи. Роздивлявся у всьому, що промовляло за тим, і що стояло на перешкоді. Забув на мить, де він, з ким він, що він робить? Бачив тільки його одного перед собою, того свого товариша, що з ним ішов до однієї мети. 1 побачив у ньому тепер найзавзятіщого свого противника. Й у собі самому теж. Провадив з ним розмову. З ним одним. Завзятий поєдинок. З людиною однієї думки, одного погляду, одного ідеалу. З самим собою. Поєдинок з самим собою.
Ридав душею. Його слова кровю обкипали. Не всилі був знайти такого виходу, щоб міг узяти за нього відповідальність.
Змальовує цю картину перед очима Сумного й кидає питання:
 — 	Чи думаєте, я не брав під розвагу й того, щоб революційним способом захопити владу? Щоб тоді — хоче, чи не хоче нас Україна — простягти до неї руки! Не як старці, але як переможці? І знаєте, що мені уявилося? Зараз стали мені перед очі всі наші повіти з польською жандармерією, з польськими урядами, з чужими військовими залогами. Я запитував себе, по чиєму боці стануть команданти цих залог? По нашому, чи по польському? Відповідь була для мене ясна. Стала мені перед очі вся наша інерція, вся відсутність у нас навіть і думки про таке діло! Вся пасивність, яку ми проявляли у приготуванні громадянства на можливий революційний вибух. На взрив широкої народным маси. На вишколення провідців бунту, революції. Вся наша пасивність у військових справах.
Жахнувся. Перед очима промайнула йому инша, ще більш ро-збільна, ще більш трівожна картина.
 — 	Далі я побачив душею наше галицьке спокійне, безжурне, при-вязане до забезпеченого вигідного життя, громадянство. І запитав себе, чи можна буде його пірвати до революційної боротьби? Чи зродилася коли в кого з наших людей, у чиїй небудь голові така думка, щоб цим шляхом шукати визволення? Яку я мав дати відповідь? Скажіть мені, яку я мав дати відповідь і собі й тим, що ждали її від мене?
Простяг благальні руки до Сумного:
 — 	Скажіть мені, товаришу, чому в найбільш критичному, в найбільш відповідальному моменті я втратив віру в те, щоб ми могли вирватися на волю революційним способом? Чому я зневірився у революційний шлях? Чому я мусів ясно побачити дійсний стан? Чому тоді, коли на пориви серця пора, я спинився на холодних міркуваннях мізку? Чому й тут я мусів сказати, що не бачу виходу?...
Кінчив до краю розжалоблений:
 — 	Чому я мусів збірати за свою промову оплески? Болючі, гіркі, ганебні заяви признання?...
Зі
Сиділи мовчки. Над ними блукалися важкі думи зневірря. Не роздивлялися в них. І цей і той почували вагу відповідальности за те, що аж так низько скотився шлях їх життя. Вони ж були обидва діяльними членами свого громадянства. Усі ті докори, що їх хотіли б кому робити, мусіли б перш усього кинути кожний собі в очі.
Хоч не дивилися один на одного, читали кожний у душі свого друга його думки. І страждали від них.
Заячківський не почув ніколи слів докорів за свій вчинок ні від Сумного, ні від инших товаришів праці, що висилали його до Львова, що великі надії на нього покладали.
Все те розбило Заячківського до краю. їзда до Львова була для нього катастрофою. З якими то ясними думками й плинами він їхав туди! З якими ж туманними вражіннями вернувся! Почував себе тепер зовсім инакшою людиною. Переводив переоцінку цінностей у своїй душі, у своїх поглядах, у своїх міркуваннях. Починав важити кожну свою думку. Намагався побачити її в реальному вигляді. У вигляді чину. І від цих змагань у своїй душі він почав попадати в розпуку.
В-одно ясніще зарисовувалася перед ним ріжниця між думкою й ділом, між бажанням і волею та спроможністю перетворити бажання в чин. І коли ставала для нього ясною його безсилість, він почував фізичний біль у душі. Лаяв себе фантастом, мрійником, кволим бездільником, нічим не ліпшим од Лисовського. І чим сильніша була колись у його душі зневага до того старого фантаста, тим гіршим соромом вкривалося тепер його лице, коли усвідомив собі, що й він ніщо инше, як тільки наївний безкритичний мрійник. Людина немічна, нездатна на чин...
Ті страждання спалахнули в його душі в одну мить уже там на з'їзді у Львові. Тепер перетворилися вони в низку терпіння й змагань, які не залишали його в спокої. Намагався без упину розвязати ту загадку: Як? Яким способом? На якому шляху здійснити мають те, що вибуяло роскішно в їх душах? Як перетворити ідею в діло? Яким шляхом піти, яким способом довести до збудування своєї держави? Вони ж живуть ідеєю України! Вона ж у їх думках, у їх душах така ясна, така очевидна, така доведена до найдрібніщих тонкостей... А тут мається реально її здвигнути хоч би у найгрубшому вигляді. І на це нема в них ніякої сили, ніякої можливости, ніякого способу...
Що це за признака?... Яка цьому причина?... Де ж тут рівновага між думкою й ділом? Між тим, чого хочеться, чого бажається, до чого змагається, що виростає в душі, як твір думки, твір волі... Де ж рівновага між усим тим і між здійсненням мрій, думок у живий, реальний твір чину?
Були хвилини, коли він зневірювався не тільки в себе, коли взагалі починав тратити віру в ті ідеали, які лягли були в основу його життя. І тоді жах нападав на нього. Боявся, щоб не мусів признати витвором хоробливої брехливої уяви всіх своїх ідеалів. Щоб узагалі не зневірився остаточно в правдивість ідеалу.
32
І чим більш поглиблювався у ці свої думки, тим дошкульніше почував розбиття своєї душі. Побачив, що не може довіряти сам собі. Зміркував, як дуже легко дозволяє викинути себе із шляху, по якому взявся йти, — збити на манівці... Його зневірря збільшалося ще від докорів, що ними обкидав себе. Він же ж зрадив товариське й громадське довірря, з яким висилали його товариші праці на зїзд. Досі він дбав про це, щоб ні в найменшій дрібничці не завести довірря, яке мали до нього ближчі й подальші співробітники. І в тому була вся його сила. Аж ось приходить основна справа, в якій рішучо, неможна відхилитися від занятого становища і в такій важній справі він недописує. Значиться, неможна покладатися на його слово. Воно слабке. Воно хитке... Цього, що правда, йому ніхто не сказав. Але й ніхто з ним про це не розбалакувався. Читав з очей найближчих своїх товаришів, що розуміли його, жаліли його, але не могли пробачити, навіть не намагалися оправдувати. Тому, може, й не зачіпали болючого питання...
Єдиною відрадою для нього було те, що ніхто з тих ближчих до нього не міг дати йому відповіди на ставлені ним питання. Він кожного запитував: Що ж ти сказав би? Що ти вказав би? Що радив би ти зробити?... Мовчали. Значиться, і в них не було відповіди? 1 як з того приводу де-яку полекшу почував для себе, так знов у ще гірше зневірря попадав, що не тільки він такий нездарний, не тільки він безсилий, не тільки в нього немає ясної думки... Що взагалі всі вони крутяться у якомусь зачарованому колі розладдя між думкою й ділом, ідеєю й чином... Ця хвилева відрада ставала джерелом нових, ще більш розбільних, більш дошкульних страждань — бо безнадійних... Від того ставало в нього ще більш досадно на душі.
Боявся зустрітися з Лисовським. Відчував усю перемогу, всю перевагу того дідуги, який думає й ділає реальними категоріями. Дуже обмеженими, дуже тісними, але звязаними з дійсністю. Він тепер наглядно показав йому, як ідею треба пристосувати до дійсности, до дійсної можливосте До дрібної, тісної, завуженої, але — можливосте.. Ні, ні! неправда! Він відчуває всією душею, що це тільки облуда. Це тільки так здається. Це не може бути правда! — стогнала його душа. Але не мав відваги поставити дальшого питання: А де ж та правда?...
Бували хвилі, коли почувалося йому, що докотився вже до дна провалля. Навіть такі думки мучили його, що немає для нього виходу. Що єдиним для нього рятунком може бути відсунення від усякої громадянської роботи, від усього, що має який небудь звязок з так званою громадянською ідейністю. Маєш, думає, чоловіче, свою землю, запорпайся в неї, ори, сій, збірай плоди своєї праці і, що найбільше, приготовляй основу під працю инших. Одно: що ти поставиш собі ідеал під свої сили, ідеал, який матимеш надію здійснити. А друге: може ті инші знайдуть краще рівновагу між поставленими собі ідеалами і спроможністю здійснення їх, переведення в чин!
Але тоді починали провалюватися йому одна за одною картини його господарського життя.
Він почав господарювати, звязався з людьми в спілку — здавалось би, забезпечив собі сяк-так працю на ріллі на найближчий рік. Міг би сказати — позбувся великого дошкульного боляка.
Зорганізував союз кооператив і за короткий час перевів розділ крамниці міської кооперативи від союзу — забезпечив за союзом кріп-кий і тривкий та певний матеріальний розвиток...
Хотів уже забіратися до упорядкування справи з цегольнею й гіп-саком — бо ці обидва підприємства кинув на його голову й руки Сапрун. Сам Сапрун забрався спекулювати лісами. Казав, що не хоче затіснювати себе на грядці землі. Не буде вязати, неволити свого розмаху залежністю від дощу й погоди, вітру або сніговиці. Він мусить піти світами. Він мусить захоплювати щораз ширші простори, на яких безліч чужих рук працювало б під його керуванням. Слухало б його наказів. - Трудилося б для нього й на нього. Казав, що тільки така праця може дати розмах для його енергії й забезпечити за ним міцні підстави. Заячківський доволі поздержливо дивився на ці мрії Сапруна. Але це не вибавило його від того, що мусів перебрати на свої плечі велику частину спільних інтересів: головно гіпсак і цегольню.
Забірався до сконцентрування всіх своїх думок, усієї енергії, щоб обхопити той чималий терен своєї праці. Щоб виконати все, що ждало його рук, його думки.
Аж ось їде на зїзд і там розкриваються йому очі. Бачить, що вже минувся той час, коли жилося й працювалося хоч трохи безпечно, хоч сяк-так спокійно. Починається нова доба розладдя. Жахливого розладдя. Хто знає, чи не страшніщого, ніж усе, що було досі. Чи не найстрашніщого...
Взагалі од хвилі останнього розвалу московської армії Керенського східній воєнний фронт, як для всіх, так і для нього перестав був уже істнувати. Уже не було тут воєнних подій. Починало вертатися звичайне життя і сякий-такий лад. Цей спокій кинув і його на твердий хліборобський шлях. Здавалося, що вже не може прийти тут ні до яких сильніщих потрясень. Читав, що правда, раз у раз у часописах звістки про московський большевизм, але це щось таке було від нього далеке, таке чуже, таке бліде в його душі, як вісти з того світу. Це просто казкові звістки з якоїсь землі, що з нею ніщо його не вяже і з якою він не може прийти ніколи ні в які взаємини. Звідки йому ніщо, ніщо не загрожує! Коли хто, хотячи йому допекти, й згадував про це, намагався застрашити його, він цього не чув, навіть не слухав, не приймав до відома, не всилі був хоч би хвилинку призадуматися. Навіть не відповідав на жарти. Такі, здавалося, смішні, такі мало дотепні були.
Зрештою не міг боятися ні звідки вже ніякої загрози для свого спокою. Правда — була жахлива хвилина. Визіпився був до нього знечевя воріг, якого не ждав, якого не сподівався. Домашній, хатній.
34
Селянсько-робітнича маса, що вважала його землю за свою, що хотіла знищити його, жадаючи третього снопа. Спершу змагався з нею, шарпався. Потім пішов на злагоду, поробив уступки, заспокоїв їх жадання. Схилив голову... Чи перед ними?... Ні! Перед своїм ідеалом. Перед хвилюванням душі молодечих своїх літ. Не тільки переміг противника, який хотів і зміг би взяти його під ноги, — ще й повернув собі рівновагу духа. Ця втеча перед хатнім ворогом загнала його на шлях спілки. Йому здавалося тоді, що віднайшов основи гармонії, підстави спільного, згідливого співжиття. А він так дуже цього бажав! Здавалося йому, що погодив інтерес робітника-пролєтарія із своїм поміщицьким. Був гордий на свій успіх.
Аж ось, бачить, не край іще всім його журбам. Далеко ще не край! Ще не кінець!
Звівається знов завірюха. Вона мусить прийти. Побачив це вже ясно. Як вона розвинеться, який простір захопить, чи й його своїми крилами ударить, поки-що не всилі був ще зміркувати. Але бачить, що вже загрожений не тільки його спокій. Він узагалі може збитися з тієї дороги, яку, як здавалось йому, протер собі вже. Може вилетіти в непевне невідоме. Може там сильно постраждати.
І що ж тут думати про втечу від бурхливого громадянського життя? Того, як йому здається, безпросвітнього, до спокійного хліборобського? Коли й тут показуються, може, чи не страшніщі хмари на овиді?... Те, ніби то спокійне життя, може, чи не стане воно за яку хвилинку ще більш бурхливе, ще більше безпросвітне? Чи не схоче воно погнути його ще досадніще? Зневірити взагалі в життя?
Такі журби-думки падали на його голову вагою, від якої не міг визволитися. Зависло над ним лихо. Сплелися два лиха над ним: народне й особисте. Народнє, що мусіло довести до сильного потрясения. А з ним у парі йшло друге, не менш дошкульне для нього: особисте. Що могло його кинути в вир нерівних змагань і руїни.
І доки журбу свою ховав на дні душі, доти була це тільки пів-журба. Доповнюватись вона стала аж тоді, як почала перебірати на себе частину його клопотів дружина.
Марійка вельми стрівожилася. Вона ніколи не могла дивитися спокійно, як Павло ризикував своєю особою. Вона завсігди тремтіла за нього. Коли бачила, як він грається з огнем чи на словах, чи то на ділі, вона попадала в одчай. Так дуже боялася за його особисту свободу. Тремтіла від самої думки, що його могли б забрати від неї. Увязнити. Закинути в тюрму. Це видавалось їй таким нещастям, якого вона не всилі пережити. Такої й думки в голові своїй не покладала. На щастя всі його одчайдушні змагання миналися йому щасливо. Кінчилося звичайно тільки на її трівозі, душевному стражданні.
В останньому часі вона навіть і що до цього трохи заспокоїлася. Життя почало плисти де-що ясніше. Її Павло занявся більш певною і більш лагідною роботою. Економічною. Почав господарювати. Звязав свою долю з селом. При тому звернув свої зусилля в напрямку заспокоювання життєвих інтересів повіту. Одно й друге давало йому змогу ставати на що-раз твердіщій основі. Він починав виростати на силу. Марійка бачила, як його всюди шанують, як прислухаються до його слова, як з його вчинками числяться. Ця економічна робота забірала йому ввесь час до тої міри, що він не встрявав уже в політику.
Ні. Не добре сказано. Встрявати — він встрявав. Ще більше, ще сильніще встрявав, ніж досі. В одному тільки ріжниця. Це вже не був опозиційний, руйнуючий дух, тільки — творчий. Уже не поборював, — радив. Часто навіть наказував. І вона дивувалася, як ті люди, що давніщими часами накликали б на нього жандармерію, поліцію, раділи б, коли б його закинено в тюрму, — тепер прислухалися до його слів, до його думки, до його поради — виконували його волю.
Ходила, бувало, мовчки біля нього. Дивилася йому в очі. Вчувала тихі радощі від переміни, яка зайшла в житті її Павла, від переміни в настроях инших людей до нього.
О, не такий тепер уже був її Павло, як давніше! Став силою в повіті. Силою, з якою мусять числитися. Свої й чужі. Приятелі й вороги... Що вплинуло на цю зміну — вона не розбірала. Знала, що завидують йому його впливу, його маєтку. Чи ж би перед одним і другим покланялися? Чи ж би схиляли голови перед його силою? Байдуже їй це було. Вона з одного була рада — з того, що ніхто не вирве в неї Павла. Ще трівожилася воєнними подіями. Ще не певна була, чи не покличуть його на війну. Боялася цього. Це висіло ще над нею важкою загрозою. Але відколи він став власником земельного маєтку — вже й це не було страшне ні для нього, ні навіть для неї. Він був тепер зовсім безпечний, спокійний. І вона теж прийшла до рівноваги.
Схвилювалася була на одну мить непорозумінням із селянами й загрозою можливої матеріяльної руїни. Ця одна хвилина великим жахом сповнила її душу!... Але як легко Павло розвіяв усі страхіття! Як зручно відвернув усі небезпеки! І цим вона не довго турбувалася. А відколи ще пішла в хід гуральня, відколи заясніла надія щасливого поладнання всіх матеріяльних кріз — Марійка могла сказати про себе, що почувається зовсім щасливою.
Аж ось знову проявляється, починає творитися, загрожувати щось таке невідоме, від чого лячно їй стає. Не скаже, щоб побачила вже загрозу нещастя, але спокій її звіявся. Покинув її. Зависла над ними небезпека і вже їй добра від того невідомого не ждати! Що саме впаде на них, руїна, чи катастрофа, чи тільки душевні страждання — не може ще сказати. Але де ж дівся її спокій? Той тихий її спокій? Куди він втік од неї? Чому вона починає попадати знову в неясне, невідоме, незрозуміле для неї тремтіння душі? Чому починає хвилюватися? Ждати чогось, що може впасти на її голову?
Чи це вже віщун нового горя, чи тільки хвилина збентеження?... Не може зміркувати. Не всилі проглянути. Тільки жалко їй стає, що зависна доля закаламутила її тихі радощі життя... Чому, чому вона така зависна на щастя людини — та людська доля?... Чому така скупа, така нещира, така заздрісна?
А може то тільки така жахлива хвилина? Може надлетіла й повіється світами? Може минеться їй неждане, не наскочить на неї трівожне, може ще вернеться до неї її спокій, може ще вернуться її радощі, її щастя?...
Ох, коли б вона могла задержати й надалі рівновагу свого духа...
Причаїлася. Ждала, що буде...
Аж ось вернувся Павло зі Львова. Розповів їй потрохи, що там приготовляється. Серце в Марійки затіпалося, як у сільці. З грудей в одну мить вихопилося трівожне прохання:
 — 	Коли б ти, бодай, Павлусю, не дуже вмішувався...
Павло читав у її душі. Не заховався перед його увагою цей сполох трівоги в серці його дружини. Не міг відразу зважитися, як повести діло. Заспокоював її.
Але коли минали дні й він попадав у щораз то більше розладдя з самим собою, не міг його душевний настрій затаїтися перед дружиною.
Почала його допитуватися:
 — 	Павлусю. Ти щось таїш перед мною. Що це все значить? Чого ти їздиш в-одно до міста? Чого заходять до тебе всякі люди? Ти знову починаєш якусь роботу, що може забрати нам наш спокій...
Павло вчепився за ці слова. Він наче б ждав їх. Відчував, що не сьогодня то завтра може звіятися нова буря, і його дружина зовсім на неї не приготована. Каже спершу ніби байдуже:
 — 	Хіба ж можна стати осторонь від того всього, що має ще провалитися крізь нашу землю?
Цими своїми словами він тільки підтвердив усі її побоювання. Вже знала, знала. Вже була певна. Недаром сполохнулася її душа. Не буде гаразду й нема надії, щоб не захопила їх буря. Щоб її щастя не розбила. Павло й не думає зберігати себе, своєї голови, її щастя, спокою. Хотіла рятуватися.
 — 	Але ж на це є инші люди! — жахнулася Марійка. — До цього є політики, які живуть із того. Нехай вони вже кидаються в вир випадків. Нехай вони голову свою наставляють. Вони й так одірвані від грунту. їх не сполучує ніщо з цією землею. Нічим не ризикують, нічого втратити не можуть. Нічого, нічого не втратять! Але ти, ти!... Подумай... Як би події звернулися проти твоїх змагань, проти твоєї праці, проти твоїх думок і плянів — що буде з тобою? Що буде з нами? Що буде зо мною!...
Викинула з грудей ці слова за одним віддихом. Намагалася хутчій висловити ввесь свій жах, хотіла б одвернути своїми словами те лихо, що нависло над ними, блисло до неї грізним оком, почало їй загрожувати.
37
Її душа щеміла. Недаром покинула її рівновага. Недаром схвилювалася тиша її душі. Значиться, йде, йде до них нещастяі Наближається поволі, непомітно, але вже його не відвернеш. Уже не заховаєшся... Дивилася на свого Павла великими очима. А в них уже не вогонь любови горів, у них заблисли сльози жалю, сльози болю, жах розпуки...
Павло ждав того вибуху. Він бачив, що вже таки заспокійно проживала його дружина в останньому часі. Заколисала її тиша рівного, щасливого життя. Жалів її. Доки можна було, затаював перед нею свої трівоги. Тепер уже настала пора починати розкривати їх. Треба вести справу лагідно, помалу, але мусів уже раз починати, починати. А тепер годі вривати...
 — 	Марійко, заспокійся, кохана. Чого ти так трівожишся? Що ж я таке роблю, чого не робили б инші? Життя висунуло мене на верх. Кидає мною сюди, туди, я мушу скорятися його забаганкам, коли не хочу падати стрімголов. А падати ще не можу. Далеко ще не час. Іще нічого не зробив — тільки позачинав. Коли б хотів не то, що йти вперед, коли б задовольнявся тільки продовжуванням своєї праці, то й тоді мушу мати симпатії тих, що винесли мене на моє становище.
 — 	Ти сам виніс себе! — протестує Марійка. — Чого ти так не доцінюєш свою вартість? В-одно: винесли, піддержують... А того не хочеш бачити, що коли б ти сам був не став на верхах, коли б був не пішов пробоєм, ніхто не посунувся б тобі, ніхто не зробив би тобі місця! Все, що маєш, завдячуєш сам собі. І від тебе залежить, чи схочеш так, чи инакше поступити.
Павло посміхнувся.
 — Не хочу перечитися з тобою. Чого... Але одно тобі мушу сказати. Воно не так. Людина змагає — але щасливі обставини виносять її вгору. І держиться вона там на верхах доти, поки не спроневі-риться щасливому бігові обставин. Значиться, доки, зачарована її бистрою думкою, її могутнім словом, її успішним ділом, дивитиметься на неї, засліплена її силою, юрба. Доки оплескуватиме її, підтримуватиме на своїх руках. Бо щоб той, хто не стане на верхах, або той, хто скотиться з верхів униз, міг свою думку й волю проводити — в це я не вірю. Можуть, що правда, його думки проводитися в діло. Але не він це зробить — ті, що сидять на верхах, піддержувані там задля своїх зовсім инших, подекуди дуже сумнівних, заслуг... Що сами цю думку, кинену людиною з низів, ледви повторити, навіть не все й розжувати зможуть! Вони певні того, що ця смілива думка скріпить їх силу, перехоплюють її, проголошують її як свою, йдуть із нею перед світ, проводять її в життя! І, перетворена ними в діло, вона везе їх, як тріюмфаторів, на своєму ридвані переможця... Таких, щоб сами свою думку проводили — дуже небагато, таких щасливців...
Як же ж здивувався, коли після цих слів Марійка пригорнулася до нього й промовила пестотливим тоном:
 — 	Ти мій щасливий! Ти мій тріюмфаторе!
Його заболіли ці слова. Він дивився на світ розкритими очима.
38
Бачив хмари на овиді своїх днів. Розумів зловіщі познаки на небосхилі політичного життя. Усвідомляв собі свою ролю в цій хуртовині, яка тліла, рокотіла, блискала. Яка неминуче наближалася. Хотів би й Марійку, коли не зовсім усвідомити, то бодай приготовити. Щоб майбутні події не заскочили її неждано. Та ось вона відхилилася від страхіть життя. Пішла за поривом чуття, скорилася бажанням серця, заплющила очі на події зовнішнього бурхливого світу, захопилася своїм власним світом — тихим, щасливим...
Пригорнулася до нього, задивлена в сяйво своєї душі. Припала до його грудей, заплющила очі, захоплювалася щастям хвилини. Спокійна...
Аж ось заворушилися нечайно зловіщі думки в її мізку. Почали літати в неї блискавками перед заплющеними очима. Звіяли в її душі в одну мить таку грізну бурю, що Марійка вихопилася з обіймів Павла, стала напроти нього, вся стрівожена, із сполоханими очима. Дивилася на нього, як би вперше його побачила. А може вперше побачила, що загрожує йому велика небезпека. Почала нервово тремтіти. Її слова — були шматками схвильованих нервів.
 — 	Павле! Знову починається моє страждання?...
Глибока мовчанка.
Не міг заперечити їй, ні заспокоювати її трівоги.
 — 	Коханий! Чого ти знову вмішався в те?
 — 	Марійко, не розумієш, яка велика хвиля наближається?
 — 	Але чому ти не хочеш дожидатися її в спокійному затишку нашого родинного життя?
 — 	Ти розумієш, чого жадаєш од мене? Щоб я перекреслив усе своє минуле?
 — 	Чого ж аж так трагічно? Чому ж не можеш сказати собі: Досить уже змагань! Хочу жити для себе. Буду жити для своїх рідних!
. — Хіба ж ти сама не відреклась би мене, як би я це зробив?
 — 	Ні, Павлусю. Ти не вривай з дотеперішнім життям. Але шануй себе. Вважай на себе. Зрозумій, що я не можу спокійно дивитися, як ти руйнуєш затиш нашого життя. Лиши трохи й иншим. Чому ж ти сам? Чому тільки сам ти маєш брати на себе всі небезпеки? Ти йди, їдь, куди треба, але завсігди вважай на задні колеса. Не пали за собою всіх мостів. Не замітай усіх шляхів. Коханий мій! Скільки ми перестраждали в житті!... Врешті приплили до спокійної, затишної пристані. Не кидай її так легкодушно! Не збавляй себе й мене того спокою, тієї тиші, того щастя, яке до нас усміхнулося!
Павло не міг дивитися їй в очі. Що б він їй не сказав, не буде воно те, що він зробить. Збагнув одно: не вдержить його ніяка сила, коли звіється хуртовина. Він кинеться в неї наосліп. Ні на що не зважатиме. Забуде про дружину, про себе, про своє тепле, привітне та захисне домашнє огнище. Полетить на крилах бурі. Байдуже, чи винесуть його до сонця, чи закинуть у безвісти.
39
А того всього він не хотів і не міг сказати дружині. Він радий був, що вона вже прокинулась із свого зачарованого спокою. Тепер ітиме, правда, трівожно, але йтиме поруч нього. Він не потрібуватиме кривити душею для її святого спокою. А як би мусів його порушити, не буде переходити трагедії боротьби, змагань із нею. Її спокій уже зруйнований. Вона входить помалу на шлях непевности, і тут усе його завдання не дати їй попасти в одчай.
Він дістав у цій хвилині вільну руку до дальшої праці. Визволився од ваги відповідальности за спокій і щастя своєї дружини.
Його покликали. Кажуть: прийшов командант постерунку жандармерії. Просить пана доктора.
Чого ж він хоче? — думає Заячківський. В одну мить перехрещується в його мізку безліч думок. Жандармів не злюбив від самого початку війни. Від тієї хвилини, як почали ходити до його хати в військових справах. Із що-раз то гіршими звістками. Раз у справі покликання, то знов для провірки паперів, то знов і знов... Спершу розвідували, розпитували, розшукували, списували протоколи. Раз навіть переводили слідство з наказу староства. Не мине йому спокійно тиждень, щоб не бачив жандарма у своїй хаті. А що не все було в нього в ладі, попадав за кожним разом у нервове тремтіння. Жив у безупинній трівозі, у вічному дожиданні грізного удару. Роздумував на всі способи, як би рятуватися, як би забезпечитися. Бачив, що не жарти. Треба було піти на велику жертву. Не жалував нічого. Залагодився так, що мав уже спокій. Тепер помінялися ролями. Тепер він їх мав уже в руках. Являлися й далі. Але приходили з пересторогами, повідомляли його заздалегідь про все, що йому загрожує. Рятували його. Але чи раніш, чи потім — не міг переносити їх появи спокійно. Були для нього зав-сігди символом тієї змори, що зависла над ним і в-одно над його головою ваготіла. Давила, толочила його мізок. Потім усе те скінчилося. Але й далі дратували його хоч би й принагідні одвідини жандармів. Навіть, коли, як члени кооперативи, приходили до нього з веселим усміхом на лиці й приносили великі свої паї та вкладки, і тоді зустріч із ними накликала на його душу дивне почування неспокою. Що раз уже накипіло...
Тим більше тепер, коли в нього стільки діл на голові, поява жандарма немило його вразила. Схвилювала його.
Привіталася. Його зденервування ще більш скріпилося, як тільки спинився очима на лиці гостя. Таке збентежене, таке вистрашене, бліде. Голос непевний.
Просить сідати.
 — Я до пана доктора за порадою.
Одітхнув трохи лекше. Хоч іще не міг усього розібрати. Захопив глибоко повітря в груди.
40
 — 	Що ж такого? Є що неприємне?
 — 	Прийде в цих днях сотня війська виловлювати дезертирів.
Заячківський замлів. Покинула його відразу вся сила. Надармо намагався ще раз зловити повітря в груди. Мусів аж випростатися, щоб відітхнути глибоко. Всі переживання за час війни вдарили його по голові. Не міг оборонитися від тих ударів, що в-одно йому загрожували, а тепер, в одну хвилину, впали на нього зненацька. Притолочили його. Втратив навіть на якийсь час спроможність дивитися тверезо на те, що загрожує йому, роздивлятися спокійно в становищі. Підсвідомо бреніла в його душі неясна струна, хотіла заспокоїти його. Але той її згук такий був слабкий, такий никлий, що він не всилі був вловитися за нього. І тільки помалу, помалу починає нагадувати собі, що він же ж, більш як пів року, вже власником земельного маєтку. Не може ж до нього це все відноситися. Староство ж повідомило про це військову команду! Але ж бо досі немає ще звільнення, — думає. — Він далі сидить на підставі дозволу староства. Дожидається постійної відпустки для праці на ріллі. Холодний піт обілляв йому лице. Як може він так спокійно сидіти? Як могло йому це вилетіти з думки, що ще не минулася остаточно вся небезпека? Не чує ж, що приходить сотня виловлювати дезертирів? Ще раз зловив повітря в груди. Насилу... А що, як спитають його про звільнення? Як не схочуть задовольнитися папером із староства? Як візьмуть його за дезертира?
Почув, як починають тремтіти в нього нервово вже й повіки очей. Мусів повернути на бік очі, щоб не зрадитися з почуваннями своєї душі. Щоб хоч трохи заспокоїтися. Рівночасно вдарила йому так сильно кров до голови, що ввесь спалахнув полуммям. До тої міри збентежився, що от-от випав би був з ролі. Не багато треба було, щоб не порадився в коменданта, що йому робити?
Але чує:
 — 	Головний завзяток мають на Стінку. І на пана доктора. Казали мені військові, що пан доктор, сами спокійні вже, як дідич, переховують тепер у себе пів села дезертирів. Ех, як би то вони пана доктора хотіли вхопити! Дуже лютують, що вже не можуть вам нічого вдіяти. Але за те хочуть відбити собі на людях із Стінки. Що нам робити? Буде нам дуже потрібно людей. Як заберуть їх, що ми зробимо самі?
Заячківський слухає того всього й помалу заспокоюється. Відзискує душевну рівновагу. Оживлюється. Може вже навіть слухати уважно слів команданта. Розуміє, про що балакають до нього. Розуміє, до чого веде вся розмова. Вони чи раз обмірковували, як би то побільше людей, тих, що приходили на відпустку, полишати по селах. Робили так, щоб і люди оставалися і щоб це властям в очі не впадало. Призбіралося вже чимало військового народу. І ось бачить, що наближається хвилина діла та вони можуть остатися безпомічні.
 — 	Я вже був би переказував до людей. Але чи пан дідич покінчили свої роботи в полі? Вже вам людей не треба?
41
Заячківського здивувала ця уважливість коменданта постерунку. І заболіла. Він зрозумів, до чого дійшов. Як дуже взяв у неволю оцю людину! Про що то він не дбає! Про те, на що він, він сам, не звернув би уваги: на матеріяльний бік його справ. Про що й думати не смів би. Яка загроза небезпеки завила над цими людьми! І то над такими, що він їх приготовляє на велике діло — повстання! І ці люди мають служити знаряддям його маєткового інтересу? Ні, ні! Це ж годі, годі! Це ж бездонне провалля між одним і другим. І спалахнуло вдруге полуммям його лице. Тільки вже не від страху, не від збентеження! Ні. Тепер виступив у нього на лиці румянець встиду. Палив його нестерпно. Щоб заховати його, почав перечити нервово рукою. Неначе б проганяв од себе й думку, що він міг би вище ставити власний маєтковий інтерес над загальну справу. Ні, ні, не може бути! Не буде цього ніколи!
 — 	На мене не дивіться. На мене зовсім не дивіться, пане команданте, — мовить холодно. — Коли прийшла пора, щоб люди зберігалися, нехай ховаються, як хто може. На мене не дивіться... Є важніщі справи.
 — 	Нехай іще сидять. Ще час. Я вже дбаю про все. Як прийде небезпека, я повідомлю зараз пана дідича. Прошу тоді тільки дати знати людям, щоб порозходилися зараз по всіх селах. Від Стінки сотня починатиме. Потім піде до Ярів. А скінчить у Ярах, люди можуть уже туди сходитися. Я буду сам із сотнею. Тільки від Стінки нехай тримаються якийсь час подалі.
 — 	Добре, добре. Дякую вам. — Заячківський заспокоївся трохи.
Мовчали хвилинку.
 — 	Я маю ще одну справу...
 — 	Прошу... Що ж такого?...
 — 	В мене є так з пятьдесят крісів. Буде й чимало муніцій. При-збірав на всякий випадок. Так, як то пан доктор казали. Тільки боюся, щоб не пропало! Як прийде сотня, може позабірати в мене все. Що з цим робити? Треба б доконче сховати. Шкода, щоб пропадало. Правда, пане докторе?
Заячківський дивиться на нього й почуває, як в одній хвилині починає тремтіти знову на всьому тілі. Тільки вже иншим тремтінням. Його зуби спершу цокотять, потім починають дзвонити. В одну мить стає йому перед очі картина, що її пережив у Львові, а з нею ті великі завдання, що їх там узяв на свої плечі. Було це після зїзду. Його затримали на коротку нараду. На нього впав обовязок наладження боївки в цьому повіті. Мав це зробити зараз, як тільки повернеться. Приїхав. Дні минали за днями. Він і досі не зробив у цьому ділі нічого. Не зробив нічого! Як би зовсім забув. Спершу бентежило його те. Приняв же ж добровільно обовязок на плечі. Відчував біль у душі з приводу занедбання. Але відкладав це діло, сам не знав, чому. Не міг уявити собі, чи вже прийшов той час, щоб приступати до праці. Не міг ще й зясувати собі, як це зробити. Носив розбрат у душі. Почував радощі, що наближаються великі події. Але й боявся їх. А за дожиданням їх, забував про те, що вони звязані з приготуванням вибуху чину. Що вони звязані з тим, чого він не виконує. Коли нагадав собі це на мить, добачу-вав велике своє занедбання. Та тоді почував себе до тої міри безсилим, немічним, непорадним, що не міг зважитися починати. І так відсував од себе цю немилу справу. З дня на день. З дня на день. Чим далі відкладав, ставав в-одно більш спокійний. Помалу забувалося. А може... Може й так минеться... Може само якось розплутається. Само від себе...
Ждав. Тільки хвилинами нагадувалося йому все. Тоді бентежився. Докори почував. І знову намагався все забути.
Це були найбільш розбільні хвилини нерівних змагань. Бо промовляв тоді голосно до нього розбрат у його душі. Розбрат між почуттям обовязку й між безсилою немічю. Охоплював його запал, він заговорювався бажанням пориву до діла. І в ту ж мить падав на силах. А в наслідках — зневірря, сором, біль, докори... І одно сподівання, одна, єдина надія: якось воно мусить скінчитися.
Тепер приходить до нього людина, яка посуває його працю вперед. Він, хоч і знає ясно, що саме має робити, ще й тепер вагається. Не вірить у свої сили. Не вірить у себе. В очах йому темніє. Віддих запірає у грудях. Але бачить, що виходу немає. Не міг, бодай у цій хвилині, ні на кого скинути своєї відповідальности. Мусить пе-ребірати на себе завдання не під свої сили. Має ще остільки почуття обовязковости й відповідальности, що починає спокійно розпитувати:
Скільки ж у повіті дезертирів?
Стільки-то.
Були які інструкції?
Як завсігди. Вихоплювати й доставляти. Замісць того він давав в-од-но на села знати, коли прийде облава. Беріг людей. Захищував. Врешті зденервування військових властей дійшло до краю. Присилають сотню. Це вже не жарти!
Заячківський передивляється ще раз у голові у всіх майбутніх можливостях. І починає розуміти одно: дезертири — це їх єдина сила. Без них нічого не зможуть починати. А хоч би й змогли, годі тратити таку поміч.
Помалу, несвідомо перетворюється все його єство. Він чує, як покидає його безсилля. Припливає йому міць до серця, родиться в нього енергія. Він уже не так нервується, уже не тремтить, не кисне. Тугий стає вираз лиця. Бистро дивляться очі. Гостро звучить голос. Хрустально. Він починає наказувати — твердо, рішучо:
Нікого з повіту не випустити! Як найбільше крісів і муніції.
Так. Але що робити з тими крісами, що є в нього? — питається командант.
Заячківський задумався. Передумував усячину. Не міг зважитися ні на що. Знав, що треба їх сховати. Але де? В місті? Ніхто не схоче взяти до себе. Навіть не говори нікому! Такі всі застрашені, що ніхто
не зважиться переховувати кріси... У нього? Це ж ясно, що ніде инде. Ні в кого, тільки в нього. Добре. Але хто перенесе? Можна б пройти до нього непомітно яром і полями. Це найменше! Але хто? Хто це зробить? Селяне?
Боявся починати з ними. Не мав до них у цьому ділі довірря. Нехай захоплять. Нехай їх почнуть бити — все виспівають. Не то, щоб сумнів був у нього, чи всилі вони додержати таємниці. Він певен був, що ні! Ні! Не вдержать!
Посміхнувся гірко в душі. У нього чи раз виходили суперечки з Лисовським з цього приводу. «Хлопи! Селяне! — Це ж маса. Сіра, темна, безпросвітна маса! Ви хочете на них будувати державу? На хлопах?... Який ви молодий ще, докторе! Не знаєте, що до того тільки інтелігенція надається?»... Як тоді завзято перечив! Як противився! Скільки прикладів наводив із свого життя. З якими то великими ділами він довірявся селянам і ніколи його не заводили.
А ось прийшлося йому віддати своє життя в руки селян і він — завагався. Не вірить їм? А може собі?
Ні, ні, ні! Не пора тепер на всякі засадничі міркування. Смішне! Смішне! Чому? Ну, чому? Бо не може давати цеї справи в непевні руки. Не буде робити досвідів, коли горить йому під ногами! — Боронився. Хотів закрити біль своєї душі. Хотів насилу здавити в ній усякі сумніви. Бачить ясно: Тут або сам це зробить, або доручить комусь, хто зробить це так, як би він сам робив.
Думав, думав... перевертав думки у своєму мізку.
А всі вони, як туман мряки...
А тут треба зважитися на щось одно. І дати зараз відповідь.
Зітхав глибоко. З вагою.
Знав напевно: кріси треба перенести. Мусить їх забрати! Хто це зробить — не знає. Але це мусить статися!
 — Буде все зроблено! — заявляє твердо. Рішучо. — Сьогодня вночі. О третій вранці, як усі спатимуть, прийдуть до вас люди й заберуть усе.
Почув велику полекшу на душі. Бодай не втратив пошани в очах цієї людини.
Зараз після розмови з командантом поїхав до міста. Просто до Сумного.
Таке й таке.
Сумний ще й не дослухав до кінця слів Заячківського, як уже почав тремтіти нервово. Видно це було з його слів уриваних, шаткованих зубами, що в-одно цокотіли.
Треба доконче забрати сьогодня, — мовить Заячківський. — Завтра може бути запізно. Втратити в такий час пятьдесят крісів — це була б каригідна легкодушність. Сами б собі ми її не пробачили! Командант ждатиме о третій вранці у себе на подвіррі. Треба бути в нього, забрати. Він уже забезпечиться, щоб з міста можна винести без пригоди. Сховають їх у Стінці на полі, в нього в соломі. Він ждатиме всю ніч.
44
Коло четвертої вранці дивитиметься за ними. Нехай не виходять з яру на шлях, поки не прийде до них. Як побачить їх, проведе їх полем. Треба як найбільш обережно. Біда не спить.
Почали обговорювати способи зорганізування боївки. Обидва блукалися. Не могли потрапити довго на певний шлях. Що ні приходило їм до голови і здавалося вже зовсім добре, ясне, коли починали обмірковувати, вже при перших словах падало. Родилася нова думка. Знову зовсім відповідна. Доцільна. Але як тільки одягли її в тісну одіж слів, як подивилися на неї, як побачили її в конкретній реальній постаті діла, — відразу скарловатіла, змаліла. Або таким дивоглядом визіпилася до них, що тільки посміхнулися, махнули рукою. Були немічні у творенні діла, яке не пустило коріння в їх душі. Врешті Заячківський заявляє знетерпеливлений:
 — 	Це все пусте. Так не дійдемо до ладу. Починаймо від початку. Я, ви, командант. Завязок єсть. Трійка єсть. Що далі?
 — 	Я, Летивітер і ще один. Друга трійка! — підхоплює Сумний. — Ви і ще двох — третя. Летивітер і двох — четверта.
 — 	Славно! — крикнув Заячківський у захваті. — Система трійок! Так, так. Ми три даємо почин до боївки. Від кожного з нас трьох розходитимуться нитки до двох инших. Від кожного з них знову до двох і так далі.
 — 	Чому ж би не брати більше?
 — Чому не більше?... — Заячківський думає хвилину. — Бо двох друзів знайде всяка людина. Двох друзів може мати таких, що життя поклали б за неї. А як у своїй ревности схоче їх більше приєднати, натрапить коли не на безхарактерну одиницю, то напевно на шпика.
Тепер уже йшло їм легко все инше міркування. Вже пішли рівним шляхом. Хоч знали відразу, що їх робота мусить переводитися тільки конспіративним способом, не могли його відшукати. Аж ось уже й це єсть! Погодилися на системі трійок, які зовсім не знають одні одних, не знають товаришів праці. Робитимуть ту саму роботу, йтимуть до тієї самої ціли, й не знатимуть один про одного. Так. Ніхто не повинен знати про своїх співтоваришів. Невідомо ж, що їх ще може ждати. Треба на все приготовитися. Але починати мусять зараз. Негайно. Своїми приготуваннями мусять обхопити як найширші кола.
Спинилися на ближчому означуванні співробітників. Зараз побачили, що найважніща їх сила це — дезертири! Так. З ними в першій мірі треба увійти в порозуміння. У тісні взаємини. Бо важне те, що вони — військовий чинник. А зрештою їм залежить на всякий спосіб на врятуванні власної голови. Рівночасно з цим треба втаємничувати в справу таким самим шляхом студентів. Далі треба розтягти свою увагу на старшу молодь гімназії. Це вже справа Летивітра. Він розумний хлоп. Своє зробить. Добре й обережно... Увесь повіт мусять зорганізувати, і то, яко змога, швидше. Приготовити до чинного виступу.
45
Заячківський захопився цією новою справою й почав творити в своїй душі способи переведення ідеї в діло. Робив у думках перегляд людей, яких доконче треба притягти до праці. Призадумувався, хто про кого має дбати, щоб усі відповідні одиниці знайшлися при роботі. Думки його плили бистро. Він ледви здужував наздоганяти їх, щоб висловлювати їх у голос перед своїм другом.
Ходили затишною вулицею. Після першого імпульсивного творчого моменту почали роздивлятися в подрібних способах організації. Обмірковували все до найменшої, здавалось би, марнички. Тіни вечора розкривали їм душу, вносили в неї щирість, ніжність. Полек-шували розмову.
 — 	А що ж робиться в инших повітах? — заскакує Сумний питанням.
Цей, такий простий, такий звичайний, запит поставив Заячківсь-кого в клопітливе становище. Що робиться в инших повітах? Що ж робиться, що робиться? — закидає він сам себе тим питанням, душу рве собі. Крівавить свої нерви. — Що там робиться? Або він знає?... А що ж тут робиться? — думає. — Що тут робилося до цеї хвилі?...
Почуває жах перед бездільністю. Перед оспалістю, занедбанням. Але не має відваги думок своїх висловити в голос перед другом. Мовить дуже непевно:
 — 	Не знаю. Повинна б усюди йти така сама робота. Чи йде — не знаю. Певно йде. Напевно мусить і там таке робитися. Я взяв на себе обовязок наладити боївку в нашому повіті. За ті повіти відповідають инші люди.
І в міру того, як промовляв оці слова, почув велику порожнечу довкола себе. Чорне провалля. Згадав цю памятну хвилину після зїзду, коли обговорювалося питання про наладнання боївки. Було це, здавалось, зовсім звичайне, просте, легке. Але враз із цим було воно таке далеке від життя, що він про все те забув. Приїхав і навіть не згадував нікому. Жах його обхопив. Як він міг це все так забути? Як посмів так легкодушно поставитися до цього? А що, як би так сьогодня не прийшов був до нього комендант жандармерії? Як би так стороння людина не ввела його в коло думок, які вимело йому з голови? Чи був би він нагадав собі про свій обовязок? Чи був би впору нагадав собі його? Чи був би впору залагодився з усим? А як би так не приготовив був нічого в повіті? І як би на загальний поклик — цей повіт не відкликнувся? Які це могло б було мати наслідки?
Дрож пролетіла по всьому його тілі од цих думок. В очах йому потемніло. Ледви міг захоплювати повітря в груди.
А як його слідами пішли инші повіти? — трівожить його нова думка. — Коли й там ніде нічого не приготовано? Як вийде так, що вони підготовлять у себе чинний виступ і в відповідну хвилину вибухнуть, а біля них не стоятиме ніяка сила? Ніяка готова сила?
Зрозумів в одну мить, що не вільно їм обмежуватися до себе самих. Мусять зараз порозумітися з двома покутськими й двома сусідніми
подільськими повітами. Треба гасло підготування чинного виступу перекинути на сусідню буковинську землю. Мусять створити осередок. Кидати з нього вогонь бунту. Слідкувати за тим, щоб він переносився з повіту на повіт. З того, що він чув у Львові, зовсім незадоволе-ний. Те все робить на нього тепер вражіння чогось дуже не поважного. Радше якоїсь забавки, ніж приготовування повстання. Тепер зрозумів, як неможна гратися такими гаслами, коли за гаслом не йде чин. Коли за чином не стоїть тверда, дужа сила. Не держить його всим поривом серця, всіми зусиллями думки, волі.
Почув велику вагу відповідальности за свої вчинки. Переливав її, краплина за краплиною, в душу Сумного. І знаходив дуже уважливий відгук. Чим вони далі розяснювали собі плян праці, тим видні-ще зарисовувалися перед ними способи й шляхи, по яких поведуть свою роботу. Тим більш ставало їм видно, що не можуть остатися в своїх зусиллях сами для себе, не можуть бути сами в собі ціллю своєї праці, осередком діла. Вони тільки одно кільце в ланцюгу. Годі обмежуватися до себе й уважати, щоб свою роботу вони добре зробили. Вони можуть стати осередком. Але тільки осередком творчости, ініціативи. І то тоді тільки, коли робота їх розходитиметься навколо. Коли скрізь творитимуться такі самі осередки активної праці. Осередки діла, чину.
Чим більше ставало їм це ясно, Заячківський заспокоювався. Віднайшов рівновагу душі, силу волі. У його голові зароїлоси від думок. Із його уст сипалися вказівки, прибрані в форму рішучих наказів. Він передбачував усі можливости, накопичував собі всякі труднощі, змагався з ними, шукав способів, як їх перемогти, не задовольнявся одним, бо один спосіб дуже легко унеможливити. І тільки, як уже забезпечувався на всі лади, переходив до иншого питання.
Сумний слухав його. З свого боку піддавав йому тут і там свої думки. Заячківський приймав їх і вже перетворював.
Був великий у творенні нового діла.
Зайшли до Лисовського. Пізно ввечері. Була вже десята година. Ніхто їх не ждав, ніхто не сподівався.
Минула добра хвилина, поки прийшов Лисовський. Стрівожило його те, що взагалі приходять до нього в такій пізній порі. Ішов вистрашений з широко розкритими очима, крізь які пробивався жах. Той жах засів йому на плечах, пригнув усю його постать до землі. Задавив йому голос у грудях. Ледви міг простогнати слова привітання.
 — 	Прошу сідати, прошу сідати, панове.
Дивився на несподіваних гостей. Заячківського боявся. Сумного ненавидів. Відплачував йому тим самим почуванням, яке той висловив раз що до його особи в розмові в чотирі очі. Дужого легковажив. Але що з ними прийшов і його приятель лікарь, це його здивувало, це його стрівожило, це його в дрож кинуло. Почав дзвонити зубами.
 — 	Сідайте, панове. Прошу, прошу сідати. Що ж скажете доброго? Що нам приносите гарного, пане докторе? — Звертав усі свої слова до
лікаря. Боявся, що звідси впаде на нього найважчий удар. Коли ж не було відповіди, почав її шукати в инших учасників цієї дивної гостини. Шукав її очима, рухами, словами. Звертається до Заячківського: — Що ж панів привело до мене в цій порі?
 — 	Післязавтра з'їзд у Львові, пане после.
 — 	Знаю, знаю. Ви їдете? Ви їдете, докторе?
 — 	А пан посол? — питається Заячківський.
 — 	Ви, бачу з цього, їдете? Добре. Добре. Дуже добре! Справді їдете?
 — 	Ми прийшли до вас, пане после, на пораду. Ви, розуміється, теж їдете...
 — 	Я не їду! Ні. Я не їду! Ні, ні!
 — 	Щооо?... Пан посол не їдуть? — дивується Заячківський.
Лисовський дивиться на нього. Дивиться на всіх. Не знає, що сказати. Бачить, що все, що б не сказав, не задовольнить їх. Відчуває боєвий настрій у Заячківського, Сумного. Обурює його це. Сам набірає охоти позмагатися. Дуже вже його ні за що не мають ці молоді пани. Не знати, звідки в них до цього право.
 — 	Ні. Я не їду. Я тільки-що вернувся зі Львова. Ви ж розумієте? Не можу! Не можу! Старі кости. Коли б я навіть і хотів їхати, ви повинні б затримувати, шкодувати мене. Жаліти мене. — Посміхається. — Так уже зовсім мене не жалієте, пане докторе? А того ви не берете на увагу, що й ви колись будете в моїх роках? Не іду, докторе. Лишаю це вам! Я вже так перетомився, що годі. Не можу їхати з хати. Такий непевний час. Така страшна їзда.
Посипалися з усіх сторін докори:
Пане после!... Але ж, пане после!...
Такі відповідальні хвилі. Як можна не їхати?...
Він мусить їхати! Не їхати в такі рішаючі хвилі — значить зраджувати народню справу.
Лисовський дивиться, дивиться, не розуміє нічого. Звідки цей напад на його хату? На його голову? Чого хочуть ці люди? Ці молоді люди? Яким правом мішаються в його справи? Дивиться на лікаря й дивується, що він тут робить з ними? Наслухає, чи й він буде говорити? Ні. Мовчить. Аж ось врешті чує таке, що аж коліна під ним поги-наються.
 — 	Ви мені зраду закидаєте? Ви мене зрадником робите? Мене? Що все своє життя трудився для народу? Що все своє життя приніс у жертву народові?
Кидаючися безсило в крісло, простогнав:
 — 	Ото діждався на старости літ. Дістав заплату. Маю добру заплату. Маю гарну заплату. Але ж зрозумійте мене! Я не можу їхати, панове! Я ледви держуся на ногах. Бачите, не всилі був встояти. Дивіться, як тремтять мої руки...
Не жаліли його. Йому не вірили. Дивилися посміхнені перед себе. Не звертали на нього уваги. Один тільки лікарь хитав головою із
співчуттям. Але й він не дуже прислухався до того, щоб Лисовський не міг їхати. Відчував, що пора вже йому забрати слово. Його ж того й просили, щоб умовляв, ублагав посла. Знали, що Лисовський не поїде. Тепер дивилися на лікаря. Ждали від нього допомоги. Його прохання. Його заяви. Він бачить це. Відчуває... Набірається відваги. Починає говорити з лагідним посміхом:
 — 	Та ще якось витримаєте цей раз, пане после. Вже як ваш лікарь бере відповідальність за ваше здоровля...
 — 	А за труди? А за невигоди?
 — 	Принесіть їх ще раз у жертву своєму народові. Зробіть для нас це, пане после. Мусите ще раз послужити громаді.
 — 	Друже мій! І ви проти мене?
 — 	Боже борони! І де ж би я міг проти вас виступати? Я? Старий ваш приятель? Не розумійте погано моїх слів, пане после! Я.тільки прошу вас, як і всі инші. Ви все своє життя трудилися для свого народу, і ми вміємо це оцінити. Послужіть, пане после, ще раз, у цю критичну хвилину, народній справі.
Лікарь благав його. Його становище було незавидне. Цим молодим людям він обіцяв зробити все можливе, щоб намовити посла до їзди. І сам він відчував, що дуже треба б йому тепер як-раз поїхати. Був про це переконаний. Хотів ужити для того всього свого впливу на посла. Але постать Лисовського, його благальні очі — відбірали силу його словам.
Це й непокоїло молодих його товаришів. На лікаря була вся їх надія. З послом забалакували то цей, то той. Він не проявляв охоти їхати. Хотіли доконче його спонукати. Були того певні, що прийде там до важних постанов. Коли буде сам Заячківський, не зможе дати собі ради з Лисовським, який, як завсігди, так і тепер, готов тут стати поперек їх програми праці. Поперек усіх їх заходів. Хотіли доконче, щоб і Лисовський їхав. Щоб, коли має які сумніви, там протестував, там противився, а як уже буде постановлено, щоб скорився.
У багатьох царинах громадського життя пішли поуз нього або проти нього. Поборювали його сміливо й завзято. Але в політичних справах, хоч уже не числилися з його думкою, з його становищем, не вважали за можливе лишати його осторонь. Помогти він їм не міг багато. Не розуміли вже ні він їх, ні вони його. Йшли иншими шляхами. Але, коли б він пішов окремо, міг би їм ще чимало нашкодити. Була в них така тактика, щоб не пускати його від себе. Приневолювали його робити те, що вважали за добре, або в крайньому разі — мовчати.
Доконче хотіли, щоб їхав із Заячківським до Львова. Раз тому, щоб не міг казати: Я там не був — не знаю. І ще тому, що боялися, щоб, підчас того, як не буде Заячківського, він не нашкодив їм, не попсував справи.
З цим і пішли до лікаря. Змалювали йому вагу хвилини. З жалем замітили, що посол не хоче віддати, хто знає, чи не найважніщої прислуги своєму народові. Переконували його. Повинен піти з ними до
посла і вговорити його, щоб доконче їхав. Погодився без вагання. Відразу. Тепер прохав, трохи не благав посла:
 — 	Поїдете, поїдете, пане после.
 — 	Пане докторе! — відповідає посол лікареві. — Я бачу, що ви таки теж проти мене. Цим панам не дивуюся. Але ви, старий чоловік... Ви не те, що ті молоді пани! Що для них їзда? Забавка! Ви їдете, докторе? — звертається із жвавим запитом до Заячківського.
 — 	їду.
Лисовський попадає в штучний захват від такої рішучої, певної відповіди.
 — 	Так. Розуміється. Що для вас така їзда? Ви собі можете поїхати до Коломиї кіньми. Що кажу? Навіть до Львова? Що то в вас! Така молода, енергійна людина...
А ззертаючися знову до лікаря, мовить:
 — 	Але я струдився останньою їздою до Відня й з Відня. Потім був на зїзді перед двома тижнями. Ще не висапався від тих трудів. І знову їхати? Ні. Не можу. Не їду.
Це була відповідь гідна Лисовського. Був дуже упертий, головно на дрібнички. Коли вже затявся, що не поїде — годі було ждати, щоб змінив свою постанову. Але це дуже їх непокоїло. Знайшлися в смішному становищі. Прийшли гуртом, у товаристві лікаря, пізно вночі. Хотіли насилу спонукати старого погнутися. Тепер мали ясну уперту відповідь. Мали відповідь, якої не зміняється. Дивилися один на одного. Шукали в голові способу, як би таки пробувати ще заставити посла до зміни своєї постанови. Не багато вже надіялися. Могли б уже йти. Та не хотіли, не мали сили відходити без нічого. Дивилися тепер на Заячківського. Може він що придумає.
А Заячківський був рознервований. Він знав, що так буде. А все ж таки не хотів з цим помиритися. Надумувався, чим би вдарити Лисовського. Починав від амбіції.
 — 	Пане после. А як там прийдуть під обраду дуже важні справи? А вас не буде? Не зможете заявитися? Не буде вам самим жалко, що вашого голосу ми не чули в таку історичну хвилину?
Лисовський подивився на нього зпід ока. Змірив його своїм бистрим поглядом. На цей раз зрозумів, про що йде. «За грубим швом шито», — подумав. А в голос каже, посміхаючися:
 — 	Що ж може бути важніщого, як те, що* ми постановили вісімнадцятого? Ге? Як думаєте, докторе?
 — 	Хто знає?... А ну ж прийде до зміни постанов?
 — 	Що?... Не буде ніякої зміни! — крикнув Лисовський. Він захитався в своїм переконанні. Спершу взяв ці слова за погрозу з боку Заячківського. Розумів це так, що цей молодий пан хоче його залякати. Але рівночасно з цим він запитував себе: А ну ж? А може він що знає? Може справді?... Не хотів довше затримуватися на цій думці. Така страшна була для нього. Каже: — Ні, докторе! Ніякої зміни не буде. Ніякої зміни наших постанов бути не може. Не діти ж це рішали!
50
І посміхаючися хитро, злобно, прошибав свого противника очима.
 — 	Хіба ж ви, може, змінили вже свій погляд, пане докторе?
 — 	Ви до мене, пане после? — відповів йому наївним тоном Заячківський. — Ви на мене звертаєте увагу? Що ж я?... При чому тут и?... Така мізерна одиниця...
 — 	О, ні, ні! Не обезцінюйте себе! Ви вже не є ви — доктор Заячківський. Ви вже представник молодого покоління! Ви з тих, що прийдуть по нас. Що вже наставилися на наші місця! Не перечте, не перечте, докторе! Я не вірю вам, щоб ви не розуміли своєї сили, свого значіння, щоб ви не знали свого місця! О, ви добре знаєте, кого ви представляєте. І те ви знаєте, що ми мусимо числитися з вашою думкою — з думкою нових людей!
Попадав у патос. Оживився. Так запалився, що не допустив Заячків-ського до слова. Ледви на хвилинку відітхнув, відсапнув і вже далі торочить:
 — 	Тим більш прислухаємося до вашої думки, коли вона йде по одній лінії з нашою. Коли ми бачимо, що не помиляємося, бо наша думка — це теж і думка молодого покоління. О, ми дуже прислухаємося уважливо до вашої думки.
Тепер почав Лисовський говорити конкретно. Почав пристосовувати всі свої слова до згідливої постанови дня вісімнадцятого жовтня.
Почав захоплюватися, яка це згідлива була та їх постанова. Як усі, за виїмком скількох крикунів, стали на державному становищі, як усі сили національного організму впряглися одностайне до нашого державного возу. І він, він, Заячківський, — показував на нього, — хоч який тут великий, скорився там державному обовязкові. Йшов згідно з усіми, в парі навіть із ним, з Лисовським. Молодий із старими. Обєдналося все громадянство.
Підкреслював їх згоду. Сміявся із щирої душі зі свого противника.
Він думає, що й тепер пішли б у згоді. Та сама мета обєднала б їх до одноцільної праці. Чого ж їм обом їхати? Заячківський сам один зробить ту роботу, яку зробили б обидва вкупі. Коли він уже раз прозрів на ширшій політичній арені, то зможе встояти на занятому становищі. Стільки вже повинна мати до нього громада довірря. Тим більше, що він же ж мусів виправдатися перед тими, що його посилали. Мусів дістати згоду свого громадянства на своє становище, коли його знову посилають. Політика не знає скоків вліво, вправо. В політиці муситься витримати одну лінію. Стали раз на один шлях, мусять піти по ньому далі. Тим більше тепер уже не може бути ніяких змін, коли йдуть згідно молоді із старими. Коли йде в згоді вся громада!
Закінчив жестом руки, яким вказував на «громаду». Був певний, що поклав собі молодого політика, а з ним і його громаду, під ноги. І поки ще хто прийшов до слова, докинув:
 — 	Зрештою йдуть такі важливі хвилини, можуть настати великі події, треба комусь і в повіті лишатися.
51
Того найбільш усі боялися. Це ж і був один з найважніщих мотивів, задля яких хотіли б, щоб Лисовський їхав до Львова. Не знали ще, що може прийти. Але що б не прийшло, не у Лисовського мають шукати опертя. Дуже нерадо дивилися на взаємини його із старостою. Хотіли за всяку ціну не мати його в повіті, коли не буде Заячківського.
Пробували ще раз. Нічого не помагало.
Врешті Заячківський мовить:
 — 	Пане после! Оскільки я знаю, висить у повітрі напевно зміна становища.
 — 	Ніякої зміни бути не може! — заявляє твердо Лисовський.
Почав іще раз нагадувати, яке було на зїзді становище його й усіх
поважних політиків. ^Як до них приєднався і Заячківський. Ніколи сивої голови не вшанує, а тоді приєднався. Правда?... Правда?... І тепер хотів би, може, йти окремо?... Ні... Така поважна людина...
Дуже підкреслював єдність поглядів: свого й того.
Так. Але становище може змінитися, — хоче залякати його Заячківський. — Можливо, що треба буде виступити инакше. Коли події вимагатимуть чинного виступу...
Лисовський схопився з крісла і зараз таки знову впав у нього.
Він принціпово противний. Ніколи не дасть на це своєї згоди.
Тим більш повинен їхати.
Трохи не до очей йому скакали. Сидів як камяна статуя. Холодний, крижаний. Така була його постать, такий був його вигляд, такий голос. Такий теж зміст його льодяних слів.
Не поїде. На ніщо своєї згоди не дасть. Ні до чого своєї руки не приложить. Він старий. Нехай залишать його в спокої. Нехай оставлять його з його відсталими поглядами. Досить уже служив громаді. Тепер має право на відпочинок.
Пасивність Лисовського додала Заячківському завзятку. Він хотів змазати свою провину з вісімнадцятого жовтня. Каже:
 — 	А як візьме верх погляд, що годі дожидатися мовчки, аж нас завоює Польща? А як треба буде чинно виступити?
 — 	Революція? — почав кричати Лисовський. — Революція вам пахне? Куди ви взялися! З ким ви думаєте робити революцію? Ви до мене з цим? До мене?... На мене нехай ніхто не числить! Я противник чинного виступу! Я ні до якої революції руки своєї не прикладатиму! Лишіть мене в спокої! Робіть собі, що хочете, •але мене не займайте! Робіть собі сами без мене. Тільки знайте, що в справі революції я буду вас поборювати. Безоглядно вас буду поборювати... Діти, діти!... Бавитися в революцію хочуть! Ви знаєте, що це так»* революція?... Лишіть мене, лишіть мене, лишіть мене!...
Людина попала в жах, у трівогу, в одчай. Тремт ла на всьому тілі. Сива борода ще більш білою здавалася. Похилена юстать ще нижче пригнулася додолу.
Не мали чого довше сидіти. Нічого вже не договоряться. Повіяло таким холодом, таким морозним вітром по кімнаті, що у всякого почуйся холод поза шкурою.
А може, оживлені Лисовським, картини революції викликали рефлексії у кожного з них. Переживали ж недавно одну — велику російську, українську революцію. Ледви з душею вийшли з неї.
Почули несмак у душі. Облито їх голови крижаною водою.
Прощалися й виходили.
Зараз за порогом насміхалися. Тільки лікарь оправдував посла. Старому годі дивуватися, — мовив. — Він справді боїться революції.
Але коли це говорив, чути було і в його голосі тремтіння. Трохи не сліз краплини з голосом спливали. Прощався з ними. Йшов до кати.
 — 	І справді, шкода було йти до старого. Його давно пора б уже зложити до музею! — мовить Сумний, коли вже розпрощалися з лікарем і осталися самі. — Мамути революції не підпомагатимуть, не то, щоб її розпалювали!
 — 	їдьте й привозіть нам радісну звістку. І не забаріться, бо ми тут без вас нічого вдіяти не всилі.
Так прощав Заячківського Дужий, провожаючи його пізно вночі за місто.
Було вже пізно зполудня. Сонце перехилилося на захід, але ще гріло добре; у затишку садка на грядках між деревами навіть припікало. Пані Лімницька ходить по городці й визбірує найкращі квіти. Складає їх на лавочку. Купається у сонці. Вдихає повними грудьми пахощі резеди, левкої, рути. Любується свіжими барвами айстрів, хризантем: білими, рожевими, блакитними — у ріжних відтінках, — що так граються в соняшньому сяйві. Відчуває, що сонце хотіло б іще и>пстаннє попрощатися із своїми коханими квітками. Так їх пестить, гик їх цілує золотим, теплим промінням. Неначе б знало, що завтра ижс їх тут не застане.
Ой, не застане, ні! Вона їх визбірає сьогодня до останнього. Вона ж їх і плекає тут стільки на своїх грядках, щоб уквітчати ними в Задушні дні могилки своїх троєчко діточок.
Нехай, сердечні голубятка, бачать з далекої блакиті, як їх мамочка дбає про них! Як ні одного року не пропустить нагоди, щоб не попроїдати їх на довгу, холодну зіму.
Пані Лімницька задумалася. Намагається доконче згадати вигляд своїх покійних діточок. Мигають їй перед очима, ось-ось уже нагадає собі. Але надармо йдуть усі зусилля. Так затерлися в її памяти їх личка, що вже тільки з трудом може відтворити їх вигляд у своїй уяві. І завсігди являються їй так, як їх бачила в останній хвилині, коли вже прощала їх навіки.
53
Дивиться на китицю білих кучерявих айстрів і посміхається щасливо. Перед її очима пересунулася весела щебетлива постать її донечки. Ще як була зовсім маленька... Але в ту ж мить щезла. І тільки — айстри, айстри...
Зітхнула.
Кохані янголятка! Яка б то вже була тепер розвага для матері, коли б божа воля не покликала їх була до себе ще з колисочки. Були б уже два соколи й ластівочка великими радощами сповняли материнське серце.
Пані Лімницька задумалася на хвилинку. Темна тінь пересунулася крізь її чоло. Навіяла на лице хмарку смутку. Зітхнула. Здавалось їй, що відчула полекшу в душі. Коли тільки згадувала свої діточки, перлилася неждано сльоза в ЇЇ оці. Сьогодня, не то що не заблисли сльози — зявився у душі спокій резигнації. Ще раз зітхнула. Цим разом уже з відрадою в душі.
Почали плисти тихі, спокійні думи з її серця.
А може... може була б їх захопила ця війна, може збавила б їх вік... І вона сиділа б тут сьогодня й оплакувала б їх — самітня. Не знала б навіть, де лежать їх могилки. Не знайшла б їх ніколи, не могла б поплакати над ними. Та й вони, сердешні, могли б десь лежати в італійських скелях, або в альбанських багнах, а може десь у глибоких снігах Сибірі. Може десь лежали б самітні, опущені, забуті богом і людьми. Даремно ждали б, щоб хто з рідних навідався до них, щоб у їх головах промовив кілька тихих слів глибокої молитви за спокій душі, щоб кинув хто коли на їх могилки китичку квіток у доказ памяти про них і щирої любови, жалю глибокого.
Ніхто б ніколи не навідався до них, ніхто, може, й не знав би, де спочили їх тлінні останки. Як соток, як тисячів тих бідних героїв, нещасних жертв світового горя...
А так лежать, біднятка, тут, на рідній землі, лежать оточені дбайливою опікою своєї мамочки. Поблизу неї. Поблизу її серця. Ніколи вона не пройде повз їх могилки, щоб не навідатися до них. Ніколи не промине їх, щоб не заявити їм своєї памяти, своєї щирої любови.
І сама вона раз перестраждала, як ще малими були, і заспокоїлася. Не мали ще змоги врости їй у серце так, щоб воно на згадку про них в-одно крівавилося. А що ж то, як би вона зростила їх була, як би вони вривалися в її душу що-день, що-день, кожною хвилинкою свого життя, кожним своїм словом, кожним своїм рухом, кожним вчинком... Що то було б тоді... Коли б їх так в одній хвилині не стало? Скільки то спогадів залишилося б од них у її душі? Який жаль бездонний вони оставили б за собою! Як то вона що хвилинки мусіла б нагадувати собі раз цю, раз ту подію з їх життя, як кожна найменша дрібничка хвилювала б її, як би життя їй затроювала...
Бог бачить, що робить. Він знає, як зберегти нещасну матір від гіркого лиха, як зменшити її горе. Вона ж так щиро молиться до нього.
54
Не пропустить ні однієї нагоди, щоб не зложити на його вівтарі своїх прохань, своєї вдяки за його опіку над ними, своїх щирих поклонів перед його всемогучістю. Забрав їй троє діточок — видно так треба було. Його воля свята... Оставив їй двоє й вони ростуть щасливі...
В ту мить почала собі щось нагадувати. Відчула, що когось їй недо-стає. Згадала. Закликала:
 — 	Зоею! Зоею!...
Не було відповіди. Кликнула ще двічи. Немає. Повернулася в напрямку до хати та далі накликає.
 — 	Зосенько! Ходи ж но ти до садку. Чи ти забула, що завтра Задушні дні? Що маємо сплести віночки для твоїх братчиків і сестрички? Зоею! Де ти, Зосенько?
Не було й тепер відповіди. Та ось наймичка вихилила голову крізь вікно й промовила:
 — 	Панночки нема вдома, прошу пані.
 — 	Нема вдома? А де ж панночка?... Як це — нема?...
 — 	Ще не вернулася зі школи.
 — 	Що?... Панночки ще нема? — здивувалася пані Лімницька. — Ще не вернулася із школи? Котра ж це година?
 — 	Вже третя минула.
 — 	Та що ти, Ганю? Третя? Не може бути!... Що ж такого сталося? — стрівожилася мати.
Г, кидаючи квіти на грядку, підбігла до вікна.
 — 	Біжи но ти, Ганю, до школи й довідайся, що це таке?
 — 	Добре, я йду. Але може панночка в бібліотеці? Панна Зося де-коли приходить аж коло третьої.
 — 	Так, але завсігди каже, що прийде пізніще. Біжи, біжи, щоб там, не дай, боже, не було чого недоброго.
Дівчина побігла до гімназії. Пані Лімницька пройшлася знетер-пеливлена по садку. В-одно поглядала на вулицю. Робота вже не бралася її рук. Вона й так ніколи не робила цього сама. Що-року кликала обоє своїх дітей збірати квіти, плести вінки. Хотіла, щоб не забували про своїх братчиків і сестричку. Сьогодня так було гарно на дворі, що не могла вдержатися в хаті. Кликало її до садку сонце. Квіття на грядочках видавалося їй таке роскішне у соняшному промінні, що вона хотіла нарвати його ще з сяйвом соняшного блеску, щоб сплести його у віночки — свіже, тепле, живе. Хотіла, щоб воно знайшлося у віночках, ще поки темрява ночи його прохолодить. На лавочці і біля грядок лежали вже чималі китиці айстрів, хризантем. Великі білі голівки їх спліталися своїми роскішними кучерями. Тут і там пишалася остання запізнена квітка троянди, що заблукалася у пізню осінь... Вже більшу частину грядок обійшла пані Лімницька, лишала за собою осінню пустку. Ще дві-три грядки... та їх оставила вона вже на ручки своєї Зосеньки. А її ще немає... Де вона так забарилася?...
55
Як же ж стрівожилася душа пані Лімницької, коли прийшла не-баром дівчина й сказала, що панночки вже нема в гімназії.
 — 	Де ж вона? — спиталася неспокійно.
 — 	Не знати. Пішла кудись із паничами.
 — 	З якими паничами?
 — 	Із студентами. Вийшли ще о першій годині.
 — 	Що ти мовиш, Ганю?
 — 	Що пані чують. Казав мені сторож, що вже від першої години нема нікого в гімназії.
Пані Лімницька надобре вже стрівожилася. Вона цього всього не розуміє. Як може молода дівчина до тої міри забуватися, щоб, замісць додому, йти кудись із хлопцями? Це вже не вперше діється. Вона в-одно докоряє доньці. Але та все вимовиться то цим, то тим. Все ж таки треба буде більш уважати на неї. Як вона дуже непокоїться тією гімназією... Це одна велика її жура. Не краще то було післати доньку до Коломиї, до Уршулянок? Там вчаться тільки дівчата і то з ліпших домів. Ні й ні! Уперся чоловік — і ні. Мають же ж гімназію в місці. Він і так, — мовить, — мусів би платити на удержання гімназії. Нехай бодай його діти вчаться теж у ній. Та й вона бачить сама, що тепер так тісно стало. Годі було б платити за доньку в Коломиї. Годі було б пробачити собі, що викидається гріш, коли є тут школа — в місці. Та й гріх було б. Але ж бо та гімназія — чисте нещастя. Самі хлопи й хлопи. Що ж то можуть скористати від них її діти? Чого доброго — то ще схлопіють сами. Ой, боже, боже! — зітхнула.
Та в ту ж мить нагадала собі ще одно:
 — 	Ромусь! Ходи но ти сюди!
Знов немає відповіди. Тільки пташка пурхнула з гильки дерева.
 — 	Ромцю!... — кликнула мати нервово, у ввесь голос.
 — 	Нема, прошу пані, панича Ромця.
 — 	Як нема? Адже ж він прийшов о дванадцятій годині.
 — 	Панич пішов давно з хати. Я бачила, як побіг до міста.
Пані Лімницька почула приплив встиду до свого лиця. Затаєна
злість вихопилася їй із серця. Хитнула наймичці рукою, неначе б: добре, добре, я знаю! — й пішла в той куток садку, що притикав до вулиці. Хотіла подивитися, чи не йдуть її діти? Чи не вертаються до хати?... Як це може бути, щоб одна її дитина, замісць щоб прийти додому, пішла кудись, і то дівчина з хлопцями? А друга, коханий синок, забірається з хати, бог знає куди. Нічого їй не каже. Вона не знає, де він, що він... Такі відносини справді неможливі. З того не буде ніякого гаразду.
Чого вона така нещасна? Чого вона так скорилася волі свого чоловіка? То ще до війни, як тут було дві гімназії, вона трималася сильніще. Правда, годі було противитися чоловікові, щоб записав сина до української гімназії. Вони ж обидва Українці. Нехай уже! Що робити?... Але донька таки була в ЇЇ руках. Нехай буде ані до польської
ані до української. Вчилася приватно й здавала іспити в Коломиї в Уршулянок. Прийшла війна, польська гімназія впала, осталася тільки українська. Приватно вчити доньку було годі — не було ні людей, ні грошей не ставало. Бачить, як записують Поляки один за одним свої діти до української школи. Що ж їй було робити? Згодилася й вона, хоч з болем серця, записати й свою доньку до пятої кляси. На біду почала ходити до тієї української гімназії. Чи хоч би їй раз це через думку промайнуло, що вона могла б викривити цим душу своєї дитини?
А то от що! Куди воно зайшло! Ще чого доброго стане з неї справжня гайдамачка. Вже дуже часто завважала, що вона запитує доньку по-польськи, та відповідає їй по-українськи. Правда, це не таке дуже дивне. Вона ж сама балакає з чоловіком раз сяк, раз так. То по-польськи, то по-українськи. Треба ж було йому зробити уступку. Але на доньку вважала. Ніколи не розмовляла з нею инакше, як по-польськи. Та ось від довшого вже часу не чути польської мови в їх хаті. Якось сама не спамяталася. Але тепер уже розуміє. Діти просто як би встидалися. Ні, так далі бути не може. Ще який місяць-два й буде запізно. Вже й так не знає, чи врятує обоє. Треба завернути бодай доньку. Вона, хто знає, чи й молиться вже по-польськи. Та нещасна гімназія готова викривити зовсім душу дитині. В неділі ходить до церкви. В польські свята в них наука. На встид, на ганьбу, дала вона покалічити, понівечити душу своєї дитини!
Та й ще чого доброго, хто то може знати, що таке дурне буде там робити. Та ж то вже вісімнадцять років дівчині. То тепер понаприймали до вищої гімназії всяких вислужених у війську хлопів. Хто то може знати, що такий драб, що то вже бував у світі й затратив на війні всяку етику, що то він має в голові? Та й що йому збавити дівчину? Дрібничка! Ані не задумається! Ані не спамятається. Ні. Годі так далі. Годі! Далі так йти не може. Мусить розмовитися на розум з чоловіком. Або він приневолить дітей, щоб були дітьми, або нехай краще не ходять до тієї школи. Що дівчині прийде з науки, як вона збавить собі життя? А хто то ще ручить за це, що то може принести їм кожна хвилинка?
Тут пані Лімницька почула фізичний біль у висках. Так її заскочила нова думка, що вивела її зовсім з рівноваги. Аж тепер вона де-що більше зрозуміла. А від того прояснення такий жах її обхопив, що трохи не крикнула з розпуки. Вона вже втратила дитину. Вона вже справді втратила, доньку. Це зовсім певне. Як вона могла допустити до того! То вже минулої зіми годі було повести її, як того бажала б. А що ж уже тепер?
Мусіла присісти на лавочці. Покинули її всі сили. Чому вона раніш цього не добачила? Чому не бачила цього у відповідному світлі? То вже взімку, коли вони мали йти на вечірку до польського касина, донька перед самою вечіркою захворіла. Вона тоді припадала коло неї. Хотіла лікаря кликати — дитина не похочувала, але на вечірку
таки не могла піти. І вона осталася теж тоді в хаті. І як тоді вірила в цю наглу хворобу, так тепер присягла б, що це вже була отрута тієї школи. Зовсім певно, що те дурне збожеволіло. Вона вже Українка... Українська шовіністка. Але ж це зовсім певне, що вона осталася вдома тільки тому, щоб не йти на польську вечірку.
Почала сміятися нервово, істерично. Вже не тільки біль, вже більше злість, досада її брала. Що її так обдурено, що виведено її так безстидно в поле. І то рідна донька, єдина її донька, рідна дитина.
Як то людині може в одну мить прояснитися в душі. Як те, що зовсім иншим разом незрозуміле, або що й не прийшло б у голову, як воно відразу стає просте, очевидне! Що ж робити? Що ж їй тепер робити? Що скаже її рідня? То вже й на неї не хочуть дивитися, що вийшла за Лімницького. Ніхто її знати не хоче. Хоч сами бачили, що годі було инакше. Що з того, що вона заклинається, що переконує їх — ніхто їй не вірить. А обидва брати заявили їй зовсім ясно: із свого маєтку не дадуть їй ні сотика. А її діти могли б числити на спадщину тільки тоді, коли виховає їх на Поляків. Та ж то подумати собі: два брати нежонаті — в одного село, в другого фабрика. Маєток велитенський і ніякої рдні, тільки вона одна й її дітй. Але обидва присягли їй, що тільки її діти-Поляки могли б числити на спадщину. Розуміється, син уже відпадає. Нема чого й думати! Тепер іще донька? Ні, це страшне. Це просто руїна. До того вона не сміє допустити. А Тадзік і Сташко — завзяті! Стара шляхта. Вже «слово гонору» вистарчає. А вони ще заклялися на тіни предків. Боже, боже! Яке страшне нещастя зависло над її головою. Піде все, бог знає, на чиї руки, а ті найрідніщі, ті, що повинні користати з дідизни, остануться вічними жебраками.
Не спамяталася, як з її очей скотилися дві краплини й сплили по лиці.
Поки вона встигла обтерти сльози, рипнула хвірточка в садку й двоє дітей прибігло до неї. Жваві. Веселі. Румяні.
 — 	Де ти була, Зоею? — крикнула мати з докором. Дивилася на неї великими, стрівоженими непевними очима.
 — 	Мамочка плачуть? — спиталася дівчина, намагаючися не дати відповіди на питання.
 — 	Через тебе, — докоряє їй мати. — Я питаюся тебе, де ти була?
 — 	Що ж то мама так допитується, як би боялася за мене? Я ж не дитина!
У її голосі бреніла нова струна. Незадоволення. Образи. Перший проблиск дівочої самостійности.
 — 	А що ж ти? — розкрила широко очі мати.
 — 	Мамо, мама забуває, що я в цьому році здаю матуру!
Промовила це гордо, певна своєї сили. На лиці в неї заграла
тінь незадоволення. Пролетіла й щезла. Але вловила її мати. Почула це як важкий удар для себе. Зрозуміла, що вже втратила той великий вплив, який мала досі на доньку.
58
 — 	Воліла б я, доню, щоб ти не бачила була гімназії. Була б я щасливіща. — В її словах вчувався безкраїй біль. Та не хотіла його зрозуміти донька. Навпаки — зрозуміла це по свому. Мовить задирливо:
 — 	Певно, бо вже мама спроваджувала б до хати женихів. Дякую гарно.
Пані Лімницька дивилася на доньку, як на зовсім чужу людину.
 — 	А що ж ти думаєш? — спитала, роздратована.
 — 	Ще раз гарно дякую. Волію вчитися.
В одну мить усі побоювання матері виявилися їй у вигляді незбитої дійсности. Те, що вона тільки прочувала, чого здогадувалася, чого так дуже побоювалася, — прийшло. Вона вже не має сили над своєю дитиною. Не зможе повести її, як думає. Донька виявляє вже повну самостійність. Від цього спостереження душа в неї розбільно заридала. Але вона не давала ще за програне. Мусить іще пробувати. Здавлюючи ввесь біль, всю образу й злість на дні серця, вона промовила з докором:
 — 	Зоею, яка ти без серця для своєї мами. Ти зовсім забула, який у нас завтра день.
Хотіла прикликати в допомогу память минулого.
 — 	Завтра буде гарний день! — крикнув весело Роман. — Всі пластуни завтра в повнім риштунку збіраються в гімназії — в дорогу.
 — 	Діти, я вас не пізнаю, — застогнала мати.
Роман вхопив сестру за руку, випростався перед матірю, як смерічка, задер угору голову, вдарив запятками черевиків, промовив гордо:
 — 	Мамо! Зося обіцяла теж піти з нами завтра на вправи!
 — 	На які вправи? — жахнулася мати, розкриваючи широко очі.
Роман збентежився. Побачив, що перехопився. Що сказав велику
дурницю. Спаленів на лиці й поправився. Почав відбріхуватися:
 — 	Ну... на прогулянку. Пластуни роблять завтра прогулянку. І Зося з нами. Вона дала слово. Не може вже не додержати.
 — 	Що ти пусте говориш? Де ж би я її пустила?
 — 	Мамо, то так не йде. Слово є слово. Хто не дотримує слова — не варт бути в нашім товаристві.
 — 	Діти, що це? Або я себе не памятаю, або з вами щось таке починилося. Яке слово? Кому ви давали слово? — питається зденерво-вана пані Лімницька. — Хіба ж ви того не знали, який у нас день завтра?
 — 	Який? — питається вже менш певно Роман.
 — 	Адже ж завтра Задушні дні. На могилках чекають нас ваші братчики й сестричка.
Тим часом Зося кинула книжки на лавочку й пішла між грядки та почала збірати квіття.
 — 	Які гарні хризантеми. І айстри, — які кучеряві. Дивися, мамочко, три роди айстрів, — промовила з захватом. — Шкода ще було їх зривати. Може ще треба буде цвітів. Звідки візьмемо?
 — 	На що? — спиталася мати.
59
 — 	Ну, так... може... — зацокалася Зося.
 — 	Я ж саджу їх на це, щоб були на Задушні дні, ти не знаєш? Забула? — промовила мати.
 — 	Мамо, — звернулася до неї з докором Зося, — чому у нас не так, як у людей? Наші Задушні дні в суботу перед Зеленими святками. Завтра польські Задушні дні.
 — 	Як? — застогнала мати. — Завтра не твої Задушні дні? Завтра польські? А ти ж хто? Не Полька?
Зося збентежилася. Вона ще ніколи не розмовляла про це з мамою так просто й ясно. Та тепер уже не завагалася дати щиру відповідь, по-душі. Промовила, що правда, тихіще й трохи непевно:
 — 	Я Українка, мамо.
 — 	Ти Українка? — як відгомін, повторила в одчаї мати.
 — 	Мій тато Українець, мій брат Українець, я вчуся в українській гімназії — я почуваю себе Українкою.
 — 	Що ж скажуть на це твої вуйки? Тадзік і Сташко?
 — 	А що мене вуйки обходять? Що мені до вуйків?...
Зрозуміла, до чого це говорить її мати.
 — 	Мама може думає про їх маєток? Еее... Мені не треба їх маєтку. Я й без нього буду щаслива. Я Українка, мамо, й не потребую їх маєтку. Й не візьму їх маєтку! Не хочу!... Ти, мамо, теж Українка.
 — 	Я Полька, дитино! — промовила гордо, холодно, сталевим голосом, мати.
 — 	Ти так мені тільки наперекір. Ти Українка, мамо. Лімницькі не можуть бути Поляками.
І не дожидаючися, яке вражіння зроблять її слова на матір, вона вхопила книжки й побігла до хати. За нею скочив Роман. Він кликав:
 — 	Зосю, Зосю... знаєш...
Мати не чула їх розмови, бо діти сховалися вже за хатою.
Не знала, що робити з собою. Перед нею лежали китиці квіття, на грядках дожидалися її рук іще й останні айстри, левкої та хризантеми — вона вже не мала сили заходитися коло своєї праці.
По що? — подумала, опускаючися безсило на лавочку. — Для кого? Для тих, там? Що покинули її давно вже? Вона й вираз лиця їх забула. Ось тепер покинули її діти, що стільки років їх плекала-доглядала, що стільки ночей через них не досипляла, що їх ростила на втіху собі. А ось яка їй відплата. Пішли од неї обоє, байдужі на її турботи, на її горе, чужі для неї. Обоє їй це заявили...
Відразу двоє дітей втратила. Навіки втратила. І як їй серце не трісне з болю, як вона не впаде мертва під цим важким болем? Як вона зможе пережити оцю розпуку своєї душі?
Сиділа, наче мертва, наче закамяніла. Почувала себе така самітня, як ще ніколи в житті.
Аж ось потрясли нею згуки фортепяна. Це Зося вдарила енергічно кілька тактів.
60
Що це? Що це?... Знов той гимн? Знову той ненависний гимн? — застогнала мати.
І, як би в відповідь, з грудей Романа залунали сильні тенорові згуки. Згуки помсти:
«Не пора, не пора, не пора Москалеві й Ляхові служить...»
Пані Лімницька не всилі вже погамувати своїх сліз. Пливуть нездержувані. Пливуть без упину. А її груди шарпає плач.
Зося сиділа в своїй кімнатці. Читала книжку. На столі горіла лямпа, прислонена зеленим абажуром, кидала сніп світла на розгорнену книжку, на руки дівчини. Горішня частина кімнати і голова Зосі була оповита тінню.
Книжка, що лежала на столі, вже від довшого часу відпочивала. Очі дівчини пересувалися по стрічках її листів, але листків не перегортано. Вони не могли вийти із здивування, чим то вони роблять такі труднощі молодій читачці, що вже ввесь вечір блукаються по них її очі. Як зупинилися, не можуть піти далі.
А вона сиділа задумана. Були хвилини, коли зовсім забувала про те, ще робиться з нею. До її мізку залітали тут і там одірвані слова з листків книжки, здавалося їй де-коли, що зрозуміла всю думку, яку тільки-що вичитала. Але в ту ж мить побачила, що даремна її робота. Вона не знає, про що читає, не знає звязку з переднім, взагалі не розуміє, про що йде річ. Мусить іще раз усе перечитувати.
Ловиться за голову, притримує долонями виски, протирає очі.
Починає читати наново від початку сторійки, і поки дочитала до половини, вже знову думки її полетіли світами.
І завсігди вони верталися до одного й того ж самого. Перед очима в неї в-одно струнка висока постать стрілецького хорунжого. Як живий стоїть у неї перед очима. То коли вона задивиться перед себе, він виринає перед нею з листків книжки. Тоді вона приводить себе до памяти, починає читати. Але тільки заглибиться в книжку, як уже якась непереможна сила тягне її, щоб повернула голову до дверей... Вона певна, що він стоїть там, що з його уст вилетіли солодкі слова привітання, що його сині очі дивляться на неї. Мимоволі звертає туди свою голову. Справді, певна була, що бачила його там. Навіть тінь якась майнула. Куди ж вона ділася? Куди ж ділася, що тепер уже немає нічого? Сидить так бездушно. Немає в неї сили волі, щоб забратися знову до праці.
І ще не відвернула своєї голови од дверей, як уже чує, що хтось постукав до її вікна. В одну мить повертає туди сполохані очі. Диво — це справді хтось стояв у неї під вікном. Тепер відхилився. Хвилинку вдивляється у вікно. Не всилі нічого добачити. Тільки світло її лямпи відбивається чудним, таємничим блеском у шибках вікна. А зпо-за них дивляться на неї — глибокі сині очі.
61
Починає вся тремтіти. Встає. Підходить до вікна. Іще не бачить нічого. Вдивляється крізь шибки. Годі проглянути темряву ночи. Відчиняє вікно, вихиляє крізь нього голову. Немає нікого. Бодай, як далеко може проглянути темряву, нічого й нікого не бачить.
Чує, як якийсь непомітний зразу, потім що-раз сильніший смуток пригнетає її душу. Почуває серцем дивний, неозначений жаль. Стоїть хвилину біля відчиненого вікна, заслухається в глибоку тишу ночи... Ніякої найменшої познаки життя...
Коли вона так стоїть заслухана, задивлена — бачить, що починає ставати що-раз ясніше. За хвилину виринає на небі місяць. Проганяє глуху темряву ночи. Тепер вона вже обхоплює очима ввесь свій садок... Справді нема в ньому нікого...
Це тільки привиди були...
Розжалоблена, зачиняє вікно. Сідає знову біля свого стола. Хотіла ще вернутися, заслонити вікно, але роздумала. Вона ще не лягає спати. Її вікно й так виходить у садок. Нікому немає сюди дороги, ніхто не може заглянути до її кімнати.
Вона знову читає ту саму сторінку книжки від початку. Мимо-хіттю кинулася й почула дивний жах. Стрівожила її німа тиша в хаті, довкола хати. Почула себе така самітня. Нікого нема в хаті. Мама пішла з татом до касина. Давно вже не ходила, а сьогодня пішла. Чула, що була в них нервова розмова. Мама робила татові докори. Тато оправдувався. За вечерєю мама говорила ввесь час тільки по-польськи. Тато мовчав. Ні словом не обзивався. І вони з Ромком не мали охоти розбалакуватися. Ромко встав зараз, як тільки ззів — пішов писати вправу. Вона досиділа, дочекала спокійно, аж мама й тато повечеряли. Попрощалася. МаЛ'и не відповіла на її прощання. Потім почула, як збіраються обоє: тато й мама. Потім крізь двері тато сказав їй, щоб подивилася, чи дівчина зачинить двері. Спиталася, куди йдуть? До касина. Чи пізно вернуться? Здається — пізно.
Чогось їй гірко стало. Скучно. Сумно.
Сіла читати книжку. Не має сили. Годі що небудь зрозуміти.
Пустила очі перед себе. Заслухається у тишу ночи.
Вона сама в хаті. Саміська. Роман уже певно спить. Чогось лячно їй стало.
Не любить таких днів. Не любить таких неприємних сцен. Як тато з мамою поперечаться, вона почуває себе така самітня. Де дівається тоді з хати ніжне тепло, яке сполучує їх усіх в одну родину? До кого вона тоді пригорнеться, коли її душа запрагне, як ось тепер, порозмовляти з кимось, розповісти комусь усе, що лягло дивною, неясною вагою в неї на серці?
Досі йшла зо всим до своєї мами. Розкривала їй свою душу. Не було між ними нічого, що розділювало б їх. Не памятає, чи була давніще коли яка неприємна розмова між мамою й татом. Здається — ніколи. Вони всі були, як одно. І тато й мама і вони обоє. Однакові
її них думки, однакові хотіння. Що більше — і тато й мама вгадували завсігди її бажання. Вона ще не мала часу висловити його, як воно вже здійснялося. І вона вгадувала волю своєї мамочки. Які це гарні часи були...
А ось сьогодня лягла між нею й мамочкою якась перегорода. І як воно склалося, що обидві висловили одна одній свій противний погляд? І в ту ж мить, коли впали ці слова, вона побачила, що порвалась ніжна таємнича сітка, що сполучувала її з мамою в одно єство. Відразу почула душею, що вона щось инше, окреме, самостійне. Що вона навіть чужа для своєї мами.
Ця думка так її зворушила, що почали натискатися їй до очей сльози. Здавила долонею чоло й лице в околиці очей. Намагалася завернути назад ті гарячі сльози під повіки.
Ні, ні, не може бути! Не сміє так бути! Вона не чужа своїй мамі. Вона її любить, як і досі любила. Нічого не змінилося. Не сміє відчужитися од своєї мамочки. І мамочка не буде така недобра, щоб мала забути про свою доньку. Чому вона пішла сьогодня з хати? Як радо кинулась би вона в цю хвилинку своїй мамочці на груди! Як радо виплакала б на них увесь свій біль, висловила усі трівоги свого серця. Прохала б, благала б, щоб ніколи в них не було вже таких розмов.
Чим вона провинилася, що не була й не буде ніколи Полькою? Вона ж не думала над цим ніколи! Ніхто їй про це не говорив!... Вона тільки пристала всією своєю душею до України. Сама не знає... як, коли, яким способом. їй ніхто цього теж не казав, що вона Українка, як і ніхто не хотів од неї, щоб вона була Полька. Вона була дитина. Вона любила й любить свою мамочку, свого тата, свого Ромка. І ось, сама не знає, як, коли, від чого полюбила Україну. Яка це поетична, яка таємнича земля! Яка нещасна, як вона її полюбила!... І людей вона полюбила. За що?... Або вона знає... Так склалося... Кожного, хто Українець, вона любить зарівно, як тих, кого досі любила. Скільки вони натерпілися, скільки настраждалися за цю війну! Чого, чого повісили Летивітрового тата?
Мимохіттю зявилася перед її уявою постать молодого стрункого хорунжого. Засміялися до неї його сині, його блакитні очі. Засміялися крізь вічний смуток його душі...
Чого повісили його тата? — простогнала з безкраїм жалем Зося. — Того, що він був Українець? Того, що він по ночах вставав і ходив на села на комісії, щоб заощадити гроші, що їх мав платити за підводу? Щоб заощадити їх на прогодування своєї рідні, своїх дітей? Чого його казав повісити польський офіцер без суду? Чи ж це людина? Чи ж людина могла б щось таке зробити? Це звір, це звір, це не людина! — трохи не плакала з гніву.
І моя мамочка каже, що вона Полька? Як вона може признаватися до того? Як вона може казати, що вона Полька? Адже ж моя мамочка не може мухи вбити, а Поляки вішали тисячі неповинних Українців... Не тільки Летивітрового тата — тисячі, тисячі Українців. І всіх таких
невинних, як тато Летивітра. А Польки вітали тих катів, засипували квітами... Як моя мамочка може не бачити того всього? Як вона може ще казати, що вона — Полька!
Не може того бути. Не буде, не буде, не буде в нашім роді Поляків. Або я втічу з хати, покину всіх, щось собі таке заподію, щоб не бачити того! Щоб не відчувати того, що я й мама — чужі одна одній.
Як сиділа, задивлена в книжку, так усим тілом кинулася. Підскочила на кріслі. Схопилася на рівні ноги. Не знала, що сталося. Не знала, що робити. Втікати, чи гасити світло, чи засланяти вікно? Вона чула зовсім певно, що хтось постукав у шибку. Зовсім певно це чула. Не помиляється. Боялася подивитися до вікна. Але коли таки повернула туди свої очі, побачила виразно високу струнку постать. Здула вмить лямпу. Зрозуміла відразу все. Під вікном стояв він, він — Летивітер.
Зося ще хвилинку вагалася, що робити. Обидві свої руки поклала на серце, хотіла його заспокоїти, хотіла його вгамувати. Хотіла притишити його биття, його хвилювання. Була певна, що й він за вікном почує стукіт її серця. А далі, сама не знала коли, приклала обидві долоні до лиця. Щоб прохолодити ними пожар, що спалахнув на лиці. Стояла непорушно. Не могла зважитися, що робити. Боялася сполохати своїм рухом цю картину, яка змалювалася на шибках її вікна. Коли заплющила очі й за хвилинку їх відкрила, побачила, як пересувається тінь, стає за вікном під кущем бузку. Почула знову дуже легенький стукіт у шибку.
Що робити? — кричала в розпуці її душа. І поки прийшла яка відповідь, вона наблизилася навспиньках, як тінь, до вікна.
 — Панно Зосю, — почувся шепіт зза вікна. — Я прийшов попрощатися.
Не розуміла цих слів. Чула тільки, як здавило їй голос у горлі. Не могла промовити ні слова. Не могла знайти відповіди. Завмерло в неї щось у грудях. Сьогодня ж іще була з ним на засіданні. Нічого не казав, що їде. Не згадував. Аж ось... Те, чого найбільш боялася, що найбільш її трівожило, що її в-одно хвилювало, — стає дійсністю. Прилетів торік на крилах — невідомий їй, незнаний, прийшов у стрілецькому мундурі до кляси — і вона побачила в його постаті того, кого ждала, кого дожидалася так нетерпляче, кого в снах своїх бачила, чий образ носила вже давно в серці. Прийшов, як з країни казок, молодий лицарь, високий, стрункий, уквітчаний відзнаками відваги, завзяття. Хоробрий лицарь України, що одчайдушно кидався на ворогів, цілі груди уквітчав медалями-відзнаками свого лицарства. А його очі... його глибокі, сині очі... Де вона бачила їх? Звідки вони запали так у її душу? Чому вони такі знайомі їй, такі дорогі?
Ні слова ще не промовили одне до одного, а вже вона знала все про нього. І як він потім розповідав їй про своє життя, вона тільки впевнялася в тій правді, яку вже давно, яку завсігди носила в душі.
64
Яку, відколи памятає себе, знала про нього. 1 тих три місяці, що просидів у їх клясі, як сон їй минули. Як чарівний, роскішний сон. Обіцяв, що знову вернеться. І прилетів знову. Прилетів удруге.
І серце несподівано, неждано застукало у неї в грудях. Тепер уже знала, що це таке. Вже не питалася себе: хто він для неї? Що для неї його срібний голос? Його золоте волосся? Його сині очі? Що він увесь для неї? Вона знала, знала.
Тепер уже вони добрі знайомі. Тепер уже мали спільні думки, спільні діла. Мали вже що розповідати одно одному. То в школі, то на літературному гуртку, то в політичній організації.
І тільки одного боялася — що, як зявився, так полетить. Звіється знову й полетить, пропаде. Чи не назавсігди? Чи не навіки? Чи не втратить його з очей тоді, коли пристане він навіки до її серця?
Відганяла такі думки від голови. Він ще сидить у їх класі. Вона ще що-дня може розмовляти з ним. Вона ще пять годин у день може дивитися на його постать, що відбивається перед нею в шибці вікна. Вона ще з ним, з ним, відчуває його при яву коло себе. Ще найменше місяць має тут бути...
Жахнулася.
Що?... Він тікає?... Кидає її й тікає? Вона ще ні одним словом не виповіла йому, що почуває її душа. А тепер уже й не скаже. Тепер уже пропало. Все пропало!
Що сталося? Він же ж іще місяць мав тут бути! Що сталося? Чого він тікає від неї?
Попала в холод. Почала тремтіти на всьому тілі. Зуби цокочуть, дзвонять.
 — 	Зосю, ви самі?
Не могла відповісти. Не знала, що має відповісти. Не могла запанувати над своїм зворушенням. Хотіла промовити щось до нього й не всилі була добути голосу. Знала, що не скаже того, що хотіла б. Не зможе сказати. І тільки з великою натугою всіх своїх нервів прошепотіла':
 — 	Так...
Одхилила вікно.
 — 	Я зараз їду. Хотів стиснути вашу руку. Хто знає, чи побачимося ще коли...
Тепер уже зрозуміла, що розвівається її сон. Проглянула наскрізь чорну хмару, яка звіялася над її головою. Проглянула ту безодню горя.
їде. Зараз їде. Й хто знає, чи побачаться.
Ця думка привела її до рівноваги. Протверезила її. Тепер уже не гамувала свого тремтіння. Знала, що не одверне того, що нависло над її головою. Промовила:
 — 	Остапе, я зараз вийду.
Коли зачиняла вікно, коли закидала на себе загортку, в-одно дзвеніли їй в ухах слова: «Остапе, я зараз вийду... Остапе...»
1
65
Що вона зробила? Що вона доброго зробила? Як вона могла так необережно зрадити себе? Як вона могла сказати до нього «Остапе!»... Досі ніколи не промовила до нього инакше, як «пане Летивітер... товаришу Летивітер»... Знала, що він називається Остап, але ніхто його не кликав по імені.
Що вона зробила? Що вона таке зробила?...
Коли вийшла з хати, завернула зараз у куток садка, де росли кущі бузку. Чула, як він іде тихцем за нею. Вмить почала робити собі докори: Пощо це? Чого вона вийшла? Чому не подала йому руки крізь вікно, тільки вийшла до нього, вийшла, й тепер іде в затишне місце? Й його веде за собою?
Але в ту ж мить наскочила нова думка на її голову. Куди він їде? Чому вже їде? Коли вернеться? Чи ще вернеться коли? Чому сказав: «Хто знає, чи ще побачаться?»...
Він же ж мав оставатися тут іще місяць, доки не здасть іспиту зрілости... Що це? Іще сьогодня бачилися. Ще сьогодня зпо-лудня обговорювали всі справи. Казав, що, здається, треба буде чинно виступати. Що треба все, все приготовити. А ось маєш — він їде. Куди? Чого? На кого їх усіх лишає? Він — їх голова, їх провідця? Організатор, керманич усієї молоді?
Чує:
 — 	Прощайте, Зосенько. Не думав я, що так рано доведеться нам розходитись. — Говорив це сумним, солодким, тужним голосом.
А його голос так затронув її душу, його страшні слова так глибоко запали їй у серце, що витиснули сльози на ЇЇ очі. Не могла промовити ні слова. Дивилася на нього. Почувала, як тратить його, як тратить його навіки.
Чого він прийшов до неї? Чого ще більшого жалю їй завдає? Здавила хлипання, що, ось-ось, було б вихопилося з грудей.
Перемогла себе насилу:
 — 	Куди їдете, пане Остапе?
 — 	До Львова.
 — 	До Львова? Так нагло? Чого їдете до Львова?
Догадувалася, що прийшла вже довго ждана хвилина, приготовлювана ним хвилина діла.
 — 	Кличуть мене великі події. Зосю, товаришко наша, я тобі скажу: завтра буде великий день. Більше сказати не можу. Козацьке слово чести. Завтра побачиш. Зосенько, — промовив, беручи її легко за руку. — Чи будеш згадувати мене?
Зося не переставала тремтіти. Та коли її рука опинилася в його долоні, роскішне, ніжне тепло розплилося по її тілі. Мусіла всією силою волі панувати над собою, щоб не схилитися йому на груди.
Чула, як голова починає в неї кружляти. Чує, як щось їй очі клеїть, присипляє...
Що це? Що це таке? Такі чудові співи залітають до її уха... чудові
співи соловейка... А дерева так квітнуть, кущі пах свого квіття розсипають... Так пахне бузок... Аж у млість її кидає від того сильного паху квіття бузку... Вона вмліває...
Насилу спамятується. Що це?... Що це напало на неї?.. Звідки цей сон? Які це співи? Де ж тепер спів соловейка? В-осени? Де ж це пах квіття бузку? Коли листя падає на землю?...
Привела себе до памяти. Питається його спокійно:
 — 	Що ви будете робити у Львові? На довго їдете?
 — 	Не знаю, чи на довго. Йду на бої. На великі бої! І як ніколи не був останній, так тепер іще більш не буду шкодувати свого життя. Тепер уже — за Україну!
Стояв перед нею гордий, відважний. Його постать ще більш виросла в її очах. І від тієї постаті повіяло до неї новим почуванням. Була вже зовсім спокійна. Бачила його в завзятих, крівавих змаганнях. Як голову свою наставляє. Як ні про що не памятає, тільки, щоб діло зробити. Велике, відповідальне діло. А кожний його ступінь — нові тріюмфи. Кожне його слово — вогневі поклики! До тих, що йдуть за ним!
Таким вона бачила його своєю душею в-одно там, на полі слави. Побачила його своїм віщим духом і тепер, свого лицаря в крівавім бої — за Україну. Дивилася на його геройські змагання, хоч іще не знала, де й коли той бій буде. Він знає це напевно, коли сказав так гордо: «За Україну!»
Коханий мій, лицарю мій, орле!... — співала її душа в німому роскіш-ному захваті. А очі не могли одірватися від його очей, від його чудової постаті.
 — 	Сьогодня ввечері приїхав товариш. Привіз наказ. їду зараз до Львова, щоб завтра бути там. Будуть великі події.
 — 	А ми? А ми тут самі? Без тебе?
 — 	Товариш лишається. Завтра пів до сьомої вранці збірка організації. Я мав повідомити тебе й Ромка. Візьми його вранці та йдіть. Туди, де сьогодня. Там уже мій товариш обійме провід.
 — 	Чому ж ти не лишаєшся?
 — 	Що тут?... Забавка... Мене кличуть до Львова. Наказ од Вітов-ського. Він тепер наш командант. Він мене кличе на крівавий танок. Прощай, Зосенько! Підвода жде. Мушу квапитися. Мушу приїхати впору до Коломиї.
Стиснув її руку, що тримав досі в долоні. Підвів до своїх уст. Витиснув на ній глибокий поцілунок. Вона не виривала руки. Дйвилася в його очі, зачарована його словами.
Уже відійшов од неї... Вже його постать що-раз віддаляється, пливе в світлі місяця...
Ще повернувся. Випростався струнко. Підніс руку до своєї шапки-мазепинки. Попрощав її гордим стрілецьким прощанням.
Уже щез їй з очей. Ще тільки рівну ходу його чує на вулиці... Уже й це втихло...
Вона ще стоїть на своєму місці, задивлена в його лицарську постать, заслухана в його дзвінкий, роскішний голос...
І тільки руку свою до грудей пригортає... Заховує у серці його чарівний поцілунок...
* * *
У касині не було сьогодня веселого настрою. Грали в карти: віста, бріджа, тарока, навіть фербля. Було сильне зденервування між грачами. Кидали більш свобідно грішми, ніж звичайно. Але це, замісць приводити до рівноваги, ще дужче роздражнювало. Тут і там падали дотепи, лишалися без вражіння. Навіть ті, до кого зверталися, не присвячували їм багато уваги.
Панство Лімницькі грали обоє в одній партії віста.
Звичайно їх гра при одному столикові була предметом загальних веселощів. Пані робила помилки й завсігди це було, на її думку, провиною чоловіка. Не жаліла йому докорів, навчала його, як повинен був грати. Він сміявся сердечно. Це виводило її з рівноваги. Зпанська, здержуваними словами, добором висловів, поміркованим голосом вона заявляла йому, що вже в-останнє сидить з ним при одній партії. Її слова приводили співграчів і слухачів у що-раз то веселіщий настрій. Всякий бачив, хто робить помилки. І хоч Лімницького зачисляли до найліпших вістових грачів, не могли не натішитися докорами його дружини. Лаяли його, сміялися з нього, радили йому вчитися грати з дітьми візка. Чим дужче він сміявся з того всього, тим більш нетерпеливилася його дружина. Попадала майже в гнів і вже зовсім поважно докоряла йому. Кінчилося звичайно тим, що й другу частину спільної партії (другого «робра») програвали і при зміні партнерів та місць грали вже кожне в противній партії. Тепер той, хто мав грати вкупі з панею Лімницькою, заповідав, що вони обоє (цеб то він і пані Лімницька) покажуть її чоловікові, як виграється. І дуже часто доля жартувала собі. Вигравала пані, а суддя програвав. Аж тепер не було кінця веселощам, дотепам, притинкам. Бувало, Лімницький справді тратив добрий свій настрій.
Сьогодня зовсім инакше. Не то що біля їх столика не було жвавої забави, — не було її ніде. Від самої першої хвилини появи Лім-ницьких було видно якийсь несмак, якесь незадоволення. Коли б так иншим разом вони, після довшої відсутности, з явил не я в касині, не було б кінця й ліку окликам зачудування, радощам, що ось там довго не видані гості з являються, Хто б тут не був, приставав би до них, вітався б, запрошував би до свого столика, відступав би своє місце. Сьогодня поява панства Лімницьких, а що важніще, поява пані Лімницької, не зробила майже ніякого вражіння. Обоє це відчули відразу. Навіть не всі привіталися з ними. До деяких столиків мусіли аж підходити. Розуміється, грачі вставали в ту ж мить, цілували
 пані руку, з Лімницьким здоровкалися, але такі бували заняті грою, що зараз продовжували її мовчки.
Хвилинку довелось обоїм спізненим гостям стояти ні в цих ні в тих. І тільки згодом староста, щирий друг пані Лімницької, дав себе заступити при своїй партії віста й уладив нову, як казав, для «пані сендзіни».
Це все здивувало трохи паню Лімницьку. Але цей дивний холод вразив ще більше її чоловіка. Не так за нього самого, як за дружину. Він не похочував іти сьогодня до касина. Казав їй, що коли як коли, але тепер треба б стати трохи осторонь. Не могла його зрозуміти. Чому? Хіба ж що такого сталося? Що змінилося? Вказував їй на те, що тепер в-одно далі стають одні від одних — (Українці й Поляки). Та своїми словами привів її тільки до сильнішого роздратування. Вона бачить це, вона ж це найдошкульніще відчуває на собі, на своїх дітях. Але цього хіба ніхто не схоче вважати за добре. Ніхто цього не буде похваляти. Взагалі мусить раз бути край тому всьому.
Почала докоряти йому, що він потурає такій розтічі. Діти бачать, що вони вже не ходять до касина, й розуміють це так, що то вона вже не ходить через нього, через те, що він Українець. Те, що вона сьогодня пережила, відкрило їй очі. Тут годі вже таїтися, треба ділати. Доньку, хоч би мусіла одібрати з гімназії, мусить врятувати.
На це він заявив, що не буде збавляти дитині її долі. (Кожне з них розуміло по-своєму долю і щастя доньки.) Ані сниться йому відбірати дитину із школи. А що до того, що вона не почуває себе Полькою, що ж? Хіба ж вона не чує в-одно від своєї мами, що це все одно: Поляки — Українці — брати. Годі ж дивуватися, що дитина зрозуміла це по-свому. Коли однаково — то вона може бути так само добре Українкою, як її мама Полькою. Адже ж її тато Українець, її брат теж.
Ці слова були просто насміхом над її розпукою. Так бодай пані Лімницька зрозуміла їх. Вони довели її до такого гніву, що вже зовсім не гамувалася. І ні звідси, ні звідти заявляє чоловікові, що йдуть до касина.	
Не помагало його відраджування. Чим більш він переконував її, тим твердіше вона стояла на своєму. Не було що робити. Лімницький бачив у цьому одну з тих її забаганок, які він мусів робити, коли не хотів доводити її до півбожевільного вибуху. Для святого спокою загорнувся й пішов з нею, чи радше за нею, ведений туди її сильною волею, її упором.
А тепер бачив у касині від першої хвилини, яку дурницю зробив. Не знати звідки, пристала до його голови така думка, що його могли взяти за шпигуна. На все касино він один — Українець.
В одну мить уявив собі, які в них невияснені відносини в останніх днях, як взагалі навіть не вітаються одні з одними. А тут він приходить між Поляків. Чого? Чи може задля розвідки?... Така розбільна думка всадовилася йому в голову й ні на хвилинку його не покидала.
69
На все, що діялося довкола, він дивився під впливом цієї думки. Те, чого може в иншому часі не завважав би, бачив тепер так ясно, так докладно, що була хвилинка, коли думав, чи не залишити жінки й тікати, тікати геть, не ставити себе в таке небажане становище.
Та ось тим часом уже й зліпили партію віста й годі було відходити.
Грали він, його дружина, староста й доктор Голяковський. Його настрій попсувався ще від того, що бачив, який квасний вираз лиця був у Голяковського, коли його староста запрошував до віста з панею Лімницькою.
Це взагалі ніколи не називалося: до віста з «панством Лімницьки-ми», або з «паном суддею Лімницьким» — тільки завсігди з «панею сендзіною Лімницькою». Це вже була така принята в цьому гурткові фраза, що ніхто й не міг подумати инакше. І він не звертав на це ніколи уваги. Але сьогодня його це вразило. Він відчув у цьому певного рода усунення його з товариства.
Мав таке почування, що коли б прийшов був сам, ніхто б і не звернув на нього уваги, ніхто й руки не подав би був йому. Але що він являється дружиною пані Лімницької, і що вона привела його з собою в товариство, треба його терпіти.
Те повітання, ті уклони, ті радощі доктора Голяковського, що він їх висловив із приводу «великого щастя», що знову могтиме по довгій перерві заграти віста в такому приємному товаристві «пані сендзіни», ще більш притолочили душу Лімницькому. Відчув, може краще, як коли, може вперше, ту нещирість, ту брехливість Голяковського. Бачив же ж його квасну міну, годі було йому тепер слухати спокійно вибухів його щастя, його радощів. Сказав віднехочу:
 — 	Моя дружина дістала сьогодня виїмкову охоту заграти віста.
Хотів оправдатися. Волів краще залишити. Його дуже добре розуміли. Не менше ясно зрозуміли ці його слова. Голяковський відповів йому з місця пів жартом, пів насмішливо:
 — 	Розуміється, що тільки «пані сендзіні» маємо завдячити те щастя, що проведемо весело й приємно яку годинку. Бо ви, пане суддя, забули про нас зовсім. Правда?
Подивився на Лімницького зпід ока. Душу його пронизав затроєним поглядом. Не бачила, не зрозуміла цього тільки пані Лімницька.
 — 	Мій чоловік такий тепер занятий. Я справді дивуюся, як то можна набірати на свою голову стільки роботи! — взяла по щирости в оборону свого чоловіка.
Тут вмішався староста:
 — 	Пан суддя справді дуже занятий. Кохані панство не можуть поділитися. Як «пані сендзіна» є душею нашого касина, так пан суддя крім касина мусить чимало часу присвячувати й «Бесіді». Панство мусять бувати частіще на «Бесіді»?...
 — 	Я сижу вдома, пане старосто. Маю багато праці. А чоловік мусить і для своїх трохи працювати.
70
Не потребувала цього розяснювати. Вони всі добре знали, що вона й ногою ніколи не поступила на «Бесіду». Та староста посміхнувся приємно:
 — 	Може ще прийде колись такий час, що обидва наші товариства зіллються в одно. Може ще колись згуртується в одному касиновому товаристві вся інтелігенція нашого містечка. Тоді вже ніхто не потребуватиме ділитися.
 — 	Будемо, будемо, пане суддя, разом працювати, для спільного добра! — вкинув із загадковою посмішкою доктор Голяковський, проголошуючи ці слова ломаною українською мовою.
Лімницький подивився на нього, здивований. Не відповів нічого. Удав, що не розуміє значіння цих слів. Та розумів він їх дуже добре. Зрозумів їх, як заповідь того, що мало статися. Цих скілька слів розяснило йому все політичне становище. Ото ж це вже певна річ, що незабаром ця земля відійде до Польщі, й тоді, певно, не буде потреби ділитися. Панове Поляки знатимуть, як запрягти до свого возу всіх, хто схоче жити з їх ласки. Всилувати кожного, щоб робив те, чого вони забажають. І тим більш досадно стало йому, що він уже тепер, поки ще вияснилося становище, поки ще переведено злуку Галичини з Польщею, являється в очах Поляків у такій ролі, наче б забігав у них ласки. Мав вражіння, що вони приняли сьогодняшню його появу в касині, як схилення голови перед польською силою, як признання для того, що мало тільки-що статися, але що напевно станеться.
Злість його взяла до самого себе. Як він міг поважитися приходити сюди сьогодня!...
Увяв увесь. Грав далі зовсім бездушно. Не відповідав на всякі запити, а коли й відповідав на них, то сам не знав, що відповідає. Не брав участи в веселощах, що їх мали викликати тут і там дотепи старости й Голяковського. Сидів, як на вогні. Палив йому лице сором, що він знайшовся тут сьогодня в такій двозначній ролі. А вже просто завмірав на згадку, що міг його хтось з Українців бачити, як він ішов до касина.
Йому досі не дивувалися. Знали, що з огляду на дружину він мусить сюди заходити. Але від якогось часу чув, як висловлювали своє задоволення, що тепер уже панове Поляки самі в касині. Це розумілося так, що знають про все. Знають, що він одсунувся-від касина. Бо й годі инакше. В таких часах... А що ж, як би його хто сьогодня побачив тут? Де він сховав би своє лице? Цього вже ніхто б йому не пробачив, цього й не всилі б ніхто зрозуміти. То вже край...
До цього ходу його думок достроювався теж і характер гри. Нічим не цікавої, такої звичайної, буденної — важкого обовязку кожного з грачів з огляду на співтоваришів. Аж ось залетіли до його ушей задирливі слова Голяковського:
71
 — Пані «сендзіні» погратулювати донечки. Чудова панночка виросла з Зосєньки. Так підскочила на очах, така струнка, гожа, румяна. Кров з молоком. Правда?... — посміхався. — А яка патріотка! Як чудово балакає по-українськи!... Я колись тут ішов вулицею за тими дітваками, як верталися з гімназії. Слухаю — патріоти українські! Як здорово Ляхів лають! Го, го!... Дивлюся, — чи справді? Ні, таки панна Зосєнька і панич Ромцьо! В товаристві ще якихось молодих патріотів. Я не міг очам своїм довіряти. Ні... Таки — вони...
Всі слухали зацікавлені. Доктор Голяковський був знаний, як великий жартівник. Високий, худий з лиця, він вмів задержувати у виразі очей, лиця, у тоні мови як найбільшу повагу і враз із цим міг говорити з веселими жартами, сипати дотепами. Коли почав говорити про донечку пані сендзіни, можна було сподіватися веселого докінчення фрази. Бо й це не було ні для кого таємницею, як уважливо водив пан меценас Голяковський своїми очима за стрункою, але пишно заокругленою, роскішною постаттю пані сендзіни. І могло чи раз здаватися принагідним видцям, що очі обоїх перекидалися перехрестними поглядами, а в кутиках уст і біля ніздрів спалахували вогники пристрасти. І не тільки уважливість пана меценаса до пані Лімницької впадала людям в очі, але й той веселий тон його мови, свобідний, голосний, услужливий і близький, що ним виріжнював пан Голяковський паню сендзіну, не ображаючи ані не понижуючи при тому ніколи її чоловіка.
І як він згадав про донечку пані сендзіни, Знайшлися в нього зараз слухачі від сусідніх столиків. Переставали грати і слухали. Посміхалися весело, переводили очі від Голяковського до пані Лімницької. Але це трівало тільки коротку хвилинку. Вже дальші слова Меценаса віддих у грудях всякому захоплювали.
Заперло віддих і Лімницькому. Він так і обімлів. Не відзивався, бо не до нього зверталися ці слова. Його очі втопилися в карти, що їх тримав у лівій руці. Крізь спущені вії кидав крадьки погляд на свою дружину. Боявся за неї. Стрівожився, щоб не вибухла — така була вже від вечора схвильована. А тут такий болючий удар. Такий нежданий.
Не помилився. Пані Лімницька спершу слухала зацікавлена. Навіть усмішка заграла на її лиці. Навіть проблиснув вогник в оці. Хоч як уразила її дитина, але годі було перечити, що, хто б не побачив її, мусів задивитися на ту незвичайну красу. А ще як звернув на неї увагу меценас Голяковський. Її материнське серце відразу розтало з того льоду, що намерзав у грудях від полудня. Але як почула похвалу, виспівану в честь її українського патріотизму, защеміло в неї у серці. Не могла вірити, що це доктор Голяковський говорить. Така велика була ця образа. Так неждано вдарила на неї. І то від людини, від якої ніколи оула б не сподівалася дістати такий удар. Слухала хвилинку з запертим віддихом, не зганяла усмішки з лиця. Потім почали бити її живчики з усієї сили. Кров
наплила до лиця. Кинула його в жар. Сльози підкотилися до очей. Заблисли в кутиках. Усмішка замліла й перетворилася в розбільний насміх. Груди почали хвилювати, почулося в них виразно хлипання.
Не знати, чим скінчився б цей вибух образи, болю, жалю, розпуки, як би не прийшов на підмогу староста. Він підхопив із жартом:
 — 	Ви, пане меценасе, не забалакуйте нас, ні! Це вам нічого не поможе!... Просимо, просимо... тут у мене ще три атути. Просимо далі, правда, пані сендзіно? Пан меценас числив на кращий поділ? Перечислився. Пані сендзіна-добродійка так зручно ділила карти, що всі атути попалися в мої руки. Прошу віддати. Два рази впали, пане меценасе. Як на таких грачів — то досить!
Враз із цими словами він кинув карти на стіл проти всіх засад гри. Голяковський тримав іще свої хвилинку в руці, дивився на партнерів, але коли побачив, що обоє Лімницькі теж свої вже викинули, мусів погодитися. Тоді староста, добряга з лиця, звернувся до пані Лімницької:
 — 	Правда, пані сендзіно-добродій ко, що той, хто вміє грати, мусить виграти. Finis coronat opus! Пане меценасе, «робер» наш: пані сендзіни й мій. Не соромно панам? Такі грачі... Дозволять пані сендзіна-добродійка ще одну партію? Коротку... Коротеньку... Так, як сидимо...
Пані Лімницька використала цю хвилинку ділово-картової розмови на те, щоб запанувати трохи над своїм зворушенням і обуренням. Була невимовно вдячна старості за те, що не дав їй прийти до слова. Бо не були б це слова, тільки стогони, не була б це відповідь, тільки зойк упокорення. 1 коли вагалася, як було б найкраще зробити, коли не могла усвідомити собі, чи йти, чи радше скористати з запросин і остатися, щоб не витворилося вражіння, що втікає, прийшов їй у підмогу чоловік. Він промовив до неї:
 — 	Я боюся, чи не будеш дуже втомлена? Ти казала, що тільки на пів годинки — а ми вже більш години сидимо. Як хочеш... Але я боюся...
 — 	Так, так, справді. Дуже мені було б мило, пане старосто, ще пів годинки пересидіти в вашому милому товаристві, але я справді дуже втомлена.
1 рівночасно почала підводитися. Встають усі з нею. Вона подає руку старості. Він витискає на її руці трохи заголосний поцілунок. Намагається заглушити ним гомін слів Голяковського, які ще не розвіялися на залі. Тепер наближається до неї Голяковський. Лімницька подає йому руку й кидає до нього задирливе питання:
 — 	Коли ж відновлюємо нашу гімназію, пане меценасе? Чую, що вже не тільки Жиди, але й усі Поляки записалися до української. Чи справді мусимо вже зректися своєї школи?
Вколола його бездільність, його велике занедбання. Була несправедлива. Не розуміла відносин так, як вони були. Не бачила безсилля цього гуртка Поляків, який не міг уже тепер іти розбоєм, вимушенням,
як ішов до війни. А може й розуміла трохи. Але хотіла віддячити Голяковському за його неделікатність.
 — 	Пані сендзіно-добродійко, — мовить із посміхом Голяковський, відбиваючи зачіпку Лімницької. — На все прийде свій слушний час. У нашому містечку нема місця на дві гімназії. Але гімназія майбутнього — польська!
 — 	Коли б вона тільки запізно не прийшла!
 — 	Я думаю, що для нас з панею добродійкою ніколи запізно не прийде.
 — 	Го, го! Коли ж просите на весілля, пане меценасе? — хотів староста таким окликом вдруге перебити неприємну розмову.
Де-хто посміхнувся. Але сильніщого відгомону ці слова не лишили. Пані Лімницька відповідає на останні слова доктора Голяковського:
 — 	Я вже більше дітей не маю.
 — 	Але я вірю, що ті, що є, будуть щирими Поляками! — мовить із захватом Голяковський.
 — 	Ваш погляд трохи инакший, пане меценасе! — посміхнулася пані Лімницька.
 — 	Пані сендзіно! Чого то молодощі не роблять!
 — 	Пан меценас — вічно молодий! Видно любите, пане меценасе, проживати думками у своїх молодечих літах.
Підкреслила останні слова. Так досадно сплатила свій довг Голяковському, що кров йому лице залила. Але він не виявив правдивого свого почування. Стиснув тепло руку пані Лімницької. Підніс її з вишуканою чемністю до уст і поцілував.
Коли після хвилини Лімницькі залишили касино, відпроваджувані до дверей старостою, Голяковським і ще скількома молодшими людьми, звернувся староста до доктора Голяковського з докором:
 — 	Хто ж бачив, пане меценасе?
Голяковський, що мусів хвилинку панувати над своїм схвилюванням, викликаним згадкою про його молодечі літа, тепер уже міг виявити правдйві свої почування:
 — 	Пане старосто, це ще було дуже по-джентльменськи з мого боку. Тільки моя прихильність до пані сендзіни й уважливість, що пані сендзіна є провідницею наших польських пань — (додав це поквапно, бо замітив непевні погляди слухачів) — поздержала мене від того, що я не казав арештувати всієї тої банди молодих гайдамаків, між якими, на жаль, були діти Лімницької.
Кидав останні слова гостро, з обуренням, з ненавистю.
 — 	Хіба це справді ви поважно говорите, пане меценасе?
 — 	Побачите, пане старосто, як за яких два-три тижні, коли вже наша буде тут сила, цих двоє смаркачів не сидітиме в арешті! І не поможе їм тоді навіть це, що вони діти пані сендзіни Лімницької.
Чим далі говорив, тим ясніще уявлявся йому ввесь насміх Лімницької над його родом, над його походженням, над суспільним становищем його батьків. Над усією тією трагедією, яку він пережив за своїх студентських часів, змінивши віру й народність своїх предків. Це вже давно в нього забулося. Догадувався, що вороги, Українці, мусять чи раз торочити собі цим язики. Але щоб пані Лімницька... Щоб його особиста приятелька Лімницька... І то прилюдно, при свідках...
Скипав вибухами гніву. Не міг не виявити його, коли говорив про дітей Лімницької. Говорив про те, що станеться з ними в майбутньому, так поважно й холодно, що всякий счудувався.
 — 	Ви жартуєте, пане меценасе?
 — 	Чи ви думаєте, пане старосто, що я, я міг би допуститися таких жартів на особі пані сендзіни? — трохи погамувався Голякове ький.
 — 	Не може бути! — не міг вийти з зачудування староста.
 — 	Я тільки не можу зрозуміти, як міг мати відвагу той пан — (показав у напрямку дверей, куди вийшов Лімницький) — прийти сьо-годня в наше товариство! — обурюється далі Голяковський.
 — 	Це не він прийшов. Це його приведено! — замітив хтось із молодших слухачів.
 — 	Правда, правда. І так ми це мусіли зрозуміти. Це одно врятувало його від того, що йому тут не показали дверей.
У пані Лімницької розхвилювалися нерви до тої міри, що вона не могла піти додому. Йшла якийсь час мовчки побіля чоловіка і коли наблизилися до хати, вона завернула на шлях праворуч та пішла вулицею, що виходила' з міста в західньому напрямку.
Лімницький ішов спершу коло своєї дружини з досадою в серці. Не хотів обзиватися, бо знав, що кожне його слово було б оливою, яку доливав би до вогню. А що й у нього не було рівноваги в душі, всяка розмова могла б покінчитися пристрасним вибухом. Хотів, яко мога хутко, дістатися до хати й кинутися в ліжко. Мав щиру постанову в серці не вести сьогодня ніякої розмови з дружиною, навіть не відповідати на вибухи її жалю, на всі можливі її докори. Тільки так міг би встерегтися від переживання^немилих хвиль. Та ось, коли побачив, що дружина не йде до хати, пропала в нього вся надія на спокійне покінчення сьогодняшньої пригоди.
Спинився хвилинку. Думав, що дружина завернеться, задержиться бодай. Ні. Ані не думає!... Чула, мусіла це чути, що він не йде за нею, але не вважала на це. Йшла далі. Тоді він зважився спитати.
 — 	Не підемо ще до хати?
Не було відповіди. Ні взагалі ніякого відгомону його слів. Не оставалося йому ніщо до вибору. Була північ. Треба було йти за дружиною, приготовитися на всяке. Що буде — нехай буде!
Почалося вриваним хлипанням. Лімницький від того трохи заспокоювався. Коли приходить плач, тоді вже ввесь вибух минається
лагідніще. Але як дуже помилявся! Його дружина здавила ці наглі хлипання та йшла вже далі мовчки. Тільки прискорила ходу. Відчув це на собі, бо мусів добре підбігати. Коли вже сам задихався, зважився промовити лагідним, яко мога найбільш спокійним, голосом:
 — 	Прошу я тебе, може б ми завернулися. Дуже вже пізно.
 — 	А хто ж тобі каже йти зо мною? Можеш завернутися. Мені твоє товариство зовсім непотрібне.
Говорила це теж спокійно, не підносячи голосу. Та цей голос являвся йому тепер такий чужий в устах його дружини, що від самого його згуку застогнала в нього душа. Поки встиг відповісти, чує:
 — 	Ну, чого ж ідеш далі?
Лагідно, з усею щирістю, промовив:
 — 	Як же ж я можу лишити тебе так поночі за містом?
Тепер пані Лімницька спинилася, повернулася всею поставою назад до чоловіка, й промовила рішучим голосом:
 — 	Я тебе прошу, вернися. Як хочеш, щоб я спокійно пережила сьогодняшню ганьбу, вернися! Чого переслідуєш мене? Чи ти не відчуваєш того, що ти головний виновник мого споневаження?
 — 	Це ще питання, що може називатися ганьбою, а що похвалою! — вкинув, не надумуючися, Лімницький; аж тепер, коли вже годі було завернути слова, спамятався, що стрілив велику дурницю. Забув про свою рішучу постанову — не обзиватися. І не тільки, що заговорив, але ще й як болюче подратував дружину! Не міг уже ждати від своїх слів нічого доброго. Мимохіттю махнув рукою з досади на самого себе.
Та пані Лімницька, здивована словами свого чоловіка до безпамяти, зрозуміла рух його руки по-свому. Бачила в тому рухові легковаження, завзяток свого чоловіка постояти на занятому становищі. Приняла в мить визов. Стояла, як статуя, тверда, непорушна. Набірала віддиху в груди.
 — 	Як? Ти не називаєш ганьбою того, що мене викинули з товариства, де мене до недавна на руках носили? Ти смієш похвалювати вчинок своїх дітей? Тих божевільних дурнів? Ти не уявляєш собі того, які мусять бути наслідки сьогодняшньої розмови? Ти того не розумієш, що я не дам викинути себе з товариства, яке стало єдиною моєю розвагою? Де я, поза своєю кімнатою, маю своє одиноке пристановище? Ти думаєш, що я допущу до того, щоб мої діти пішли на бездоріжжя? Щоб нищили собі свою будущину, вкривали ганьбою неслави голову своєї матері?
Лімницький слухав спокійно того вибуху. З тону голосу дружини розумів, що це тільки початок. Та все ж таки й сам початок був дуже досадний. Вони ще не вийшли з міста. Хоч північ доходила, а може вже й минула, але тут і там міг хтось стояти й бути свідком цієї розмови. Хотів заспокоїти дружину, спамятати її. Вказував їй на це, що вони не в себе в хаті. Та це не тільки не помогло, але ще більш подратувало жінку. Тепер вона вже кричала:
 — 	Не в хаті, не в хаті! Тобі жалко, що не можеш заборонити кричати
 мені тут на місті? Ти хотів би зробити мене своєю невільницею? Взяв мене з достатків» з багатства, з великого життя, привіз до цієї нори, запер мене в хаті, хотів би заткати мені уста! Ні, ні, не буде того! Я буду кричати на ввесь світ! Щоб усі знали, яка мені кривда діється! Завязав мені життя, спутав мені волю, зрабував мені все, що було мені найдорожче — мої діти і хочеш іще заборонити мені кричати на ввесь світ про свою кривду? Не буду мовчати, не буду мовчати, не хочу, не буду мовчати!
При кінці своїх слів вона повернулася знову й пішла далі перед себе.
Лімницький слухав спершу її слів і пустий сміх його брав. Вона — його невільниця? Це вже справді все кінчиться. Хотів перебити її слова й сказати: «Такого невільництва дай, боже, всякому! А в перший мірі мені самому!» Але впору погамувався. Тільки сміявся в душі. Правда, взяв її з достатків, але хіба ж не оточив її достатками? Пташиного молока їй недоставало. Зрештою, чи було що таке, чого б їй відмовив? Чого б вона сама собі відмовила? Ні, така несправедливість боліла його досадно. Він зачинив її в хаті? Він запер їй уста? Смішне! Він для її приємности належить і ходить до польського касина, бо в українських товариствах вона не хоче бувати. Каже, що не вміє добре по-українськи говорити й не буде вчитися. Зрештою не має там що робити, бо вона Полька! Запер її в хаті! — кричить у душі з болю. Бо дивиться на те, як вона працює у всяких польських комітетах, як вона є головою кола польських пань у товаристві людової школи.*" Йому лице лупається перед своїми, як він може допускати до того, щоб його жінка працювала так енергійно й завзято на шкоду рідного його народу.
Та він не має сили спротивитися, покласти стриму тому всьому. Дійшов хіба до краю свого пониження, бо вже не відчуває тієї ганьби своєї. Вже помирився з тим, що годі инакше. Вже й перед своїми людьми не криється з тим, що мусить дивитися крізь пальці на роботу своєї дружини.
Ага!... Ось почув щось миле для себе: діти! Ага! Діти її болять! Е, нехай вибачає! Це ще одно, що можна було врятувати, що пощастило йому врятувати. Діти — його заслуга!
Ага! — сміється в душі. — Таки моя ідея сильніща, ніж твоя, коли мої діти пішли за нею! — Почував приплив хвиль тріюмфу до душі. Дістав відшкодування за ганьбу всього свого життя. Знав, що дітей йому вже ніяка сила не вирве.
І як спершу пустий сміх його захопив, як потім обхопило його душу почуття радощів, що врешті є якась відплата за змарноване, роздвоєне його життя, так тепер на згадку безсилля дружини почув приплив смутку до серця. Якийсь такий глибокий жаль ліг йому на серце вагою, що він аж погнувся під цим.
Справді, чого це так? Чого в них такий розбрат? Чого він і вона не можуть іти одним шляхом, тільки мусять іти кожне своїм окремим? А тепер їх діти? Що було б, як би пішло одно сюди, друге туди? Ніщо б їх не вязало, навпаки все розділювало б їх. Стали б одно одному найлютішими ворогами. А так бодай стільки розваги, що вони почувають себе рідними. Що ж... Коли не можуть бути зарівно рідними і батькові й матері. Або одно або друге буде чути жаль у душі до своїх дітей, чи пішли б вони за матірю, чи, як це сталося, пішли за ним, за батьком.
Він зрозумів і відчув у цій хвилині увесь біль душі своєї дружини і, як досі робив свою важку службу, що товаришив їй, так тепер хотів їй хоч вчасти заплатити за її втрату, хотів направити те невідоме їй своє почування до неї, бажав теплими, щирими словами злагодити її біль.
Почав іти швидче, щоб наздігнати її. Коли порівнявся з нею, промовив лагідно:
 — 	Ядвісю...
Боявся взяти її під рамя. Знав, що вихопила б свою руку і могла б кинути йому чимало докорів. Його щире слово не знайшло ніякого відгуку. Повторив іще раз:
 — 	Ядвісю...
 — 	Чого хочеш од мене! — кинула йому, з незатаюваною ненавистю, дружина.
 — 	Ядвісю, серце моє. Чого ми так мучимо одно одного?
 — 	Прошу тебе, не ядвісяй до мене! Я тобі не є ніяка Ядвіся. Я твій воріг, як ти мій! Залиши мене! Йди собі додому, відчепися від мене, лиши мене. Ми не маємо одно з одним нічого спільного.
Тепер він знав уже, що прийшла пора проявити свою активність. Дружина вже заговорила. Присунувся ближче, взяв її за руку. Як того міг ждати, вихопила своє рамя з його руки. Але коли зловив її сильно, не могла вже пручатися. Йшли так хвилину мовчки, при безупинних її зусиллях увільнитися од нього. Потім вона хлипнула раз, двічи, потім попала у спазматичний плач. Тепер уже він не залишав її, став приговорювати — щиро, тепло, сердечно. Пригорнув її до своїх грудей. Чув, як сили покидають її, як він уже веде її.
Не пробував завертати. Не намагався заспокоювати її ридання. Знав, що це потреба її душі. Доки не виллються всі сльози, доки не спливе з риданням її біль, доти вона не зможе прийти до рівноваги. І тільки, як уже її ридання почало переходити у спокійний, в-одно лагідніщий плач, він завернув та почав вести її назад до міста. Йшов довгий час мовчки, заслуханий у голосіння дружини. Врешті зважився промовити до неї:
 — 	Кохана моя! Ядвісю моя! Бідна...
 — 	Лиши мене, прошу тебе... Чого ти мучиш мене? Чого ти йдеш зо мною, чому не залишиш мене, щоб я заспокоїлася?
 — 	Не можу тебе лишати. Ти моє життя! Я все, що роблю, роблю для тебе.
78
Почув, як щось глибоке, тепле, таємне почало підступати йому до серця. Він чув тепло її тіла і це розніжувало його. Знав, що на довший час стала непроходима стіна між ним і його дружиною, і такий біль здавив йому серце, така брала його досада...
Чого це все? Пощо те все? Чому вони не можуть жити в щасті, в спокої? Чому не можуть бути у всьому єдні, щоб ніяка тінь не ставала між ним і нею? Коли вона йшла пригорнена до нього, він мав вражіння, що ось, простягни до неї свої рамена, і вона кинеться йому в обійми. І почув таке велике бажання зловити її в обійми, пригорнути до себе, припасти до її уст своїми спраглими устами. Але знав, що те все даремне бажання. Не всилі він буде того досягти. Сьогодняшній вечір розділив їх на довший час. Не зможе він наблизитися навіть до неї. Те, що вона йде з ним під руку, це виплив її безсилля, це почуття в неї своєї немочи. Коли ж знайдуться в хаті, вона стане відмежовуватися од нього. І нічого він не всилі буде вдіяти. Даремні будуть усі його зусилля. Іще найкраще, як він одійде від неї. Не чутиме споневажливих слів, не бачитиме її гніву великого. Тільки всю ніч глибокі її стогони будуть його душу розривати.
І чим більш усвідомлював собі своє становище, тим сильні ще напливали до його душі сердечні, теплі почування. Вона ставала йому перед Очима у всій своїй роскішній красі. Він горів від бажання випити до дна весь чар тієї краси. І вмлівав від певної свідомости, що всі ці його бажання даремні. Що її душа заперлася на довший час перед ним, а враз із нею й увесь чар її тіла. Діставав завороту голови. Тремтів на своїх непевних ногах.
В хаті вона почала хутчій розгортатися. Скинула одним рухом руки капелюх, загортку, роздягла' сукню. Поки він зміг зважитися наблизитися до неї, лежала вже в ліжку. Він ходив по хаті. Почував себе самітним, дуже нещасним. Виймив папіроску, хотів закурити. Але ще швидче сховав її в папіросницю. Не знав, що робити з собою. Врешті здобувся на рішучість. Наблизився до дружини. Хотів узяти її за руку. Та тільки доторкнувся її, як вона порушилася всим тілом. Блиснула очима, промовила твердо:
 — 	Лиши мене. Як не хочеш мене вигнати з хати, не доторкайся до мене. Між нами вже все скінчено.
Чув тільки, як розширюються її ніздрі, як вона сопе глухо. Врешті кинула рішучо:
 — 	Я тебе прошу, лиши мене! Зовсім поважно.
І в ту ж мить насунула на себе покривало аж до очей. Заховалася вся у подушку.
Лімницький відступив спокійно від її ліжка, почав роздягатися, згасив світло.
Лежав із заплющеними очима. Блукався далеко від теперішнього свого життя. Перед очима душі почали мерехтіти в нього якісь давно забуті картини і на всіх виринали дві постаті: він і вона.
79
Молоді, веселі, спянілі від щастя, від роскошів. І хоч як не намагався одірватися од тих картин, вони в-одно наверталися йому перед очі. І всі такі чарівні, такі привабливі. Такою роскішю віяло від них, такими веселощами, таким чаром життя... Він забувався, що з ним діється, впивався своїми устами в уста, в очі, у запашне волосся, в груди тої чарівної жінки, що наближалася до нього щораз з иншої країни, йшла в сонці, купалася в шовкових травах, у барвистому квіттю, ставала в пишній красі перед ним, схилялася до нього, вмлівала в його обіймах, приймала всі його пестощі... Знову розпливалася в соняшній блакиті... Щоб знову зявитися до нього ще більш роскішна, ще більш чарівна, з більшими ще ласками.
Кохана! — шептали його уста...
Заслухувався у пристрасні її шепоти, гнався за таємними чарами, що вона розсипала довкола себе... Шалів у розбурханні змислів...
Кохана! — благав, як у молитві.
І в ту ж мить почувся спершу тихий, придавлений плач.., Помалу він росте, кріпшає — набірається сили. Доходить до вибуху бурі.
Він вслухається в нього з затаєним віддихом, серце йому розривається.
Не має відваги заспокоювати того ридання, того голосіння.
* * *
Доїздили до Львова. Ще потяг добре не спинився, як уже починають вискакувати з нього подорожні. Всякий квапиться, щоб раніш од инших допасти до вихідних дверей, та, поки ще не зюрбилися люди, продертися через цілу сітку контроль, ревізій, перегляду лєгітимацій, перепусток, клунків то-що. Чим пізніще хто прийде, тим довше мусить вистоювати, чи радше висовуватися, викручуватися на всі боки, несений, попиханий, виштовхуваний, толочений юрбою подорожніх. Справжня вхідна брама до пекла — цей коридор при виході з двірця.
Між иншими висіли з потягу Заячківський і два його товариші, посли і делегати до Національної Ради. Коли вже мали завернути на сходи вниз, почули, що хтось кличе за ними. Заячківський роздивляється на всі боки і врешті добачує ще двох знайомих.
 — 	І ви теж? — питається.
 — 	А до чорта з такою їздою, з такою роботою. Не минуло два тижні, як їздив, і вже знову товчися! — бурмоче грубий меценас.
 — 	Де ж ви сиділи, меценасе? — питаються його. — Ми дивилися за вами в Станиславові. Думали, що вас немає, а ось він тут. Де ж ви сиділи?
 — 	Де я сидів? Дістав половину купе на свою посольську легітимацію.
Слухачі бухнули сміхом. Посол подивився на них здивований і не то пояснює їм, не то виправдується:
80
 — 	Я думав, що буду спати. Ага! Будеш спати! Як би не те, що я посол, був би просидів усю ніч на коридорі. А ви як їхали? — питається цікаво в своїх товаришів.
Приятель Заячківського засміявся.
 — 	Я таки краще зробив, що не показував своєї посольської легітимації. Ми мали такого проворного товариша дороги, що подбав про нас, дай йому, боже, гарні діти! Щось там побалакали собі з кондуктором на ухо, біда їх там знає! Щось йому в руку встромив, чи що... Я не хотів дивитися, як його заберуть до криміналу... А він, псявіра, вже нас веде. Дивлюся — картка на дверях, двері від купе заліплені папером із середини. Читаю: «Службове купе». Го, го! Аванс на заліз-ничих достойників!... Відчиняє нам кондуктор двері, впускає й каже: «Не звертайте уваги ні на кого, хоч би як стукав. Я приведу до вас іще трьох панів». Ну, що ж?... Спати — не спали! Але сиділи вигідно. Й тепло нам було.
 — 	Вам було тепло? Бодай ви впилися! А я дзвонив усю ніч зубами.
 — 	Але ви їхали, як посол! А ми собі так по-просту, коло машини, то ще нам трохи пускали пару... — мовить товариш Заячківського.
Заячківський посміхається. Навчило його за війну їздити на всі лади й давати собі раду. Повчений досвідом, казав до своїх товаришів: «Не важтеся показувати своєї посольської легітимації! Взагалі не признавайтеся, що ви посли, бо, замісць їхати зо мною по-буржуйськи, поїдете собі по-посольськи в холоді, або де на плятформі.» Тепер переконалися, яка гірка правда була в його словах.
Уже проминули сходи. Наближаються до виходу. Щось їх вражає, аж не можуть з дива вийти. Але не всилі уявити собі відразу, що це. Ніхто не тиснеться, ніхто не толочить по ногах, ніхто не штовхає в груди, в плечі. Взагалі немає ніякої глоти. Аж дивно стає, чого так гарно йде їм усе сьогодня? Уже й забули, чи приїздили коли так вільно до Львова. Врешті Заячківський спинився, починає роздивлятися. Дивується:
 — 	Що це? Ніяких варт? Нема на двірці у Львові ніяких варт? А то відколи таке диво?
 — 	Жалко вам за ними?
 — 	Ні. Але дивно.
Було три чверти на шосту. Хоч уже зовсім розвиднілося, ще всюди світилися світла. І такий був якийсь чудний рух на станції. Бувало, найгірше доводилося перетиснутися там, де мали показувати до перегляду легітимації. Пропускають людей раз сюди, раз туди; кожний мусить в-одно дивитися на ріжні написі на таблицях, щоб правильно попасти у відповідний відділ. Якась невидима рука поділила людей на військових і цивільних. Куди не попадеш, мусиш почувати те, що ти або цивільний або військовий. Звичайно, було, відчуваєш своє другорядне, меншевартне становище, бо ти цивільний. Але тут на двірці у Львові радієш, що не мусиш, як усі військові, зголошуватися у своїй команді.
Та сьогодня — не то що ніхто не потребує зголошуватися, — взагалі нема нікого, хто доглядав би за ладом. Заячківський почув якусь дивну полекшу на душі. Висловив, що правда, своє здивування, що на провінції ще годі протиснутися почерез військові варти, а тут, у столиці, їх знесено. Чи ж...--би справді настав кінець війни? Чи ж би Австрія почувала себе вже так безпечно, що може дозволити вїздити до Львова без розбору всім, хто б того не бажав? Для чого ж у них на провінції ще той пашпортовий примус?
Звернув на це увагу своїх товаришів. Похитали головами. Не знали, що йому на це відповісти. Вийшли перед станцію. І тут ні живої душі з крісом та штиком. Рух більший, як коли, чимало військових вештається сюди-туди, але ніхто нікого не займає. На всякий спосіб ніхто не цікавиться подорожніми.
Хотіли сісти до повозки — немає. Ні одної не видно. Що до біса? Адже ж уже шоста година. Ждуть, чи не надїде трамвай — теж не показується. Надумуються, що робити. Не можуть зважитися ні сяк, ні так. Врешті хтось із них каже:
 — 	Чого ждати? Ходім! Надїде трамвай — сядемо.
 — 	Таки так! — пристали до нього инші.
Пішли. Якийсь такий спокій всюди по вулицях, така тиша. Доходили вже до площі Юра і ще майже нікого не зустрічали.
Аж ось іде насупроти них гурток молодців у польських військових шапочках. Ідуть жваво, розправляють щось дуже нервово. Коли проходили повз них, змірили їх очима. І тим блиснуло зпід повік. Але то вже був в останньому часі такий настрій між Українцями й Поляками, що це не дивно. Ті чули українську мову, вони пізнали тих по шапках — досить з одних і з других, щоб висловити коли не зненависть, то бодай глибоке відчуження.
У Заячківського щось защеміло в серці. Здивувала його трохи поява цього гуртка. Ледви шоста минула — звідки ці люди тут узялися гуртом? Куди так квапляться? Спинився на хвилинку. Оглянувся ще за ними. Висловив у голос своє здивування. Ніхто з товаришів не відповідав на його побоювання. Пішли далі. Йдуть вулицею Міцкевича попри міський парк. Дійшли вже до половини городу, коли неждано почули коло сойму постріли. Один, другий. Побачили автомобіль. За ним гналися якісь люди. Падають знову постріли. Чути крики. Ще хтось стрілив... Потім розсипалася та рухлива юрба. Ті невідомі люди розбіглися. Все замовкло.
Німа тиша. Жах їх обхопив.
Заячківський спинився. Задержалися з ним і його товариші. Дивляться один на одного. Не знають, що їм далі робити. Не розуміють, що це таке?
Задалеко були, щоб могли що небудь бачити. Не могли роздивитися в становищі, яке витворилося коло сойму. Чули тільки постріли, крики. Бачили метушню. Але того було замало. Нічого не могли розібрати.
82
Що робити? Йти далі? Вертатися?... Коли кулі свищуть, шо б не робити — небезпечно. Що це могло б бути?
І в одну мить у всіх їх одна думка зродилася: невже ж би справді Поляки зробили повстання проти Австрії? Невже ж би захопили владу в свої руки? Цього можна було побоюватися. Навіть сподіватися. Що того ніхто не передбачав? Що не знали про це ті, хто їх сюди скликав на сьогодня?
Брала їх досада. Були певні, що розяснили собі загадку.
У Заячківського промигнули відразу крізь голову дві цифри. ЗІ і 63. Тридцять перший і шістьдесять третій рік. Два великі польські повстання. Тепер третє — девятьсот вісімнадцятий. В одну мить збилося вкупу в його голові все, що читав, що чув, що знає про ці два польські повстання. Зі школи, з повістей, з мурів міста: з афішів, плякатів, — з вулиць міста, з площ: з походів, святочних обходів, церковних богослужень, театральних вистав. Все, все, що знав про ті два польські повстання і про шанування памяти діл великих предків сьогочасним поколінням, все в одну мить відродилося в його душі і показало йому тло. на якому виріс сьогодняшній чин.
Відразу все їм розяснилося. Не тільки Заячківському — усім. Зрозуміли, чому ніяких варт не було на двірці, чому їх ніхто не задержував, не питався про легітимації. Зрозуміли, чому так тихо на вулицях, чому не видно фіякрів, чому не йдуть трамваї.
Революція! — ось що мигнуло їм крівавим маревом перед очима. Грозою сповнило їх серця.
Тепер також зрозуміли, чому єдиними прохожими, що їм зустрілися, були Поляки у військових шапочках.
Що ж далі?... Що тепер робити? Йти до міста? Вертатися? — натискалося докучливо всякому на думку. Ставили собі два питання. І тільки ці два. Та відповіли на них не було ніякої. Але одно відчували ясно: стояти безпорадно на. вулиці — годі.
Якась невідома сила повела їх у захистніще місце. Мовчки завернули в міський город. Ішли вже далі стежками парку в напрямку до вулиці Третього Мая. Кожний з них тремтів на всьому тілі. Коли з них хто обізвався, чути було тремтіння його голосу. Заячків-ський зловив мимохіттю одного з своїх товаришів під руку й почув, як той дріжить. Але й сам він не міг запанувати над собою. І сам він тремтів, як осиковий лист.
 — 	Вам холодно, докторе? — питається його товариш.
 — 	Так, як і вам, пане после!
 — 	Я, бачите, не буду вам брехати. Дуже не люблю того всього. Чого то люди одні до одних стріляють? Чого мордують, божевільні, одні других. У явіть собі: я буду йти вулицею, нікому нічого не винен, ніякого лиха нікому не бажаю, і ось, ні сіло ні впало, якась клята душа плюне мені з кріса в голову і я — перевернуся. Якого дідька? Нехай мені хто скаже! Що йому, котюзі, завинили мої діти, мій малий
Василько, моя Мартуся, щоб робив їх сиротами? Вертаймося, товариші, поки ще час. Я не йду далі.
Спинився. Задержалися й усі його товариші. Який був у них настрій мізерний, то тепер уже зовсім охляв. Перший спамятався Заячків-ський.
 — 	Ні, — мовить, — не добре так. Приїхали — мусимо знати, що діється. Годі безсоромно втікати. Що скажемо вдома, як нас питатимуть? Я думаю, що буде ще досить часу вивтікати, хоч би пішки, додому.
 — 	Ая, будете втікати! — мовить той самий посол. — Ще два кроки і вас уже зловлять. Це була чиста провокація взивати нас на сьогодня до Львова. Скликали всю діяльну інтелігенцію в одно місце, щоб нас Поляки всіх дістали відразу в руки. Щоб нас лекше позакидали в тюрму. Будете ви втікати! А як же! побачите!
Він так переконуючо говорив, що навіть Заячківський, хоч який був завзятий, збився з пуття. Не знаходив у своїх думках доста-точної відповіди, щоб захитати міркування товариша. Але врешті спамятався й каже:
 — 	А де ж у вас запорука, що на залізничій станції не попадемося в польський сак? Хто знає, чи ті, що ми їх зустріли, вже нас там не ждуть? Чи це не буде та сторожа, що має господарювати на двірці? А по дорозі — не можуть справитися з нами? Ні, краще вже у Львові. Що буде, нехай уже буде! Ходім!
Промовив це так рішучо, що ніхто не противився йому. Тим більше, що ні в кого з них не було ясної думки, певного пляну, означеного бажання. Пішов перед себе. І чує, як ідуть усі за ним. Він був такий зденервований, що говорити більше не міг. Зубами неначе б капусту шаткував.
 — 	Невже ж би справді Поляки захопили Львів? — повторяє в знесиллі.
Щоб Австрія забезпечувалася проти можливого польського повстання — вірити не могли. Ясно їм було, що вона тепер у завеликих клопотах! Куди їй задиратися й боротися з таким сильним ворогом, як Польща? Зрештою, яка була б ціль? Останні ж події у Відні вказували ясно, що Австрія капітулює перед Польщею — ото ж це нічого иншого, як тільки захоплення Польщею влади у всій Галичині.
Обмінялися нервово своїми думками, більш ставили собі перед очі відомі політичні події останніх днів, а вже висновків не доводилося їм робити. Сами випливали хоч би тільки з хаотичного реєстрування подій. І гатили їх немилосердно по головах.
Ішли під вагою сумної дійсности, приголомшені, поторощені, розбить Похнюплені униз голови не давали нікому з них змоги, щоб заглянули один одному в очі. І добре, що не бачили жаху, який змальовувався у кожного з них на лиці, в очах, у всій постаті.
Ішли без ціли, без надії.
84
Коли вже мали виходити з парку, спинилися всі враз. По правді спинився один з них, а инші без думки задержалися на місці. Були в такім настрої духа, що ніхто з них не мав своєї волі. Коли йшли перед себе, то вело їх безсилля, безпуття, яке не давало їм завернутися й піти до якоїсь мети. Не мали ні відваги ні охоти визначувати собі ціли й напрямку. Ішли, щоб іти, а там уже... щось... може... А як один з них спинявся, здержували свій хід усі. Дивилися на нього, немов би ждали розяснення: чому і задля чого?
Справді, чому спинився Заячківський? Коли побачив, що всі товариші звернули на нього очі, спитався:
 — 	А може б справді подумати нам, що робити?
Та тут уже найстарший з них, той вигідний посол, каже:
 — 	Дайте мені чистий спокій! Чого ви хочете? Що ви думаєте робити? Вертатися? Щоб я мав іще раз іти через той парк? Щоб мав потім перебиватися до залізниці? Не хочу й слухати. Маю ще два кроки до гостинниці і я буду виставляти своє життя на небезпеку? Ні. Даруйте! Досить із мене!
 — 	А як вас там заарештують? — сміється з нього другий посол.
 — 	То заарештують. Велика річ! Буду мати спокій!
 — 	А як схочуть перетримати в криміналі?
 — 	А кримінал для кого? Для псів?
 — 	Ов! Хват меценас! Ходім, коли так! Біда нас однаково не мине. Поляки знають, що всякий з нас, хто приїхав сьогодня до Львова, не їхав надармо. А чи нас тут зловлять, чи на двірці, чи в потязі — кримінал нас не мине! Краще скорше збутися. Та й може тут у Львові відбудеться ця операція більш по-панськи, в рукавичках, лекше, ніж би у якомусь там Пацикові, або Гарбузові.
Заячківський слухає цих слів і розуміє з них одно: вже все скінчилося. Прийшли вже на край усіх своїх надій. І раптом, як живі, вдаряють йому об уха останні слова Дужого: «їдьте і привезіть нам радісну звістку!» От яку радісну звістку їм привозить: Львів у польських руках, а він — у криміналі. І в ту ж мить виринула перед ним постать Лисовського. В тому вигляді, як старий, згорблений дідуга тремтить на всьому тілі й кричить: «Революція?... Ні, не буду, не буду!...» І зараз таки починає реготатися, що сили: «А що? Я не казав?... Ви їхали, докторе, робити революцію?... А того ви не знали, що революціонери більш, ніж у вінках слави, кінчать у криміналі?... Га-га-га!»...
Заячківський посміхнувся криво від тієї картини. У його голові мигнула думка: Хитрун Лисовський! Старий хитрун! Дивися, як знає, де може бути біда! Завсігди добре знає, коли краще не рушатися з хати!
Тим часом його товариші і він з ними вийшли вже з міського парку ти завернули до Народньої Гостинниці. По дорозі не зустрічали майже нікого. Було ледви пів до сьомої вранці. Дійшли до Гостинниці без пригоди.
85
Надармо ждали в передній портієра, щоб дав їм замовлені кімнати. Не було ні портієра, ні взагалі нікого із служби. Шукають, питаються — немає. Все поодчинювано. Нікому не в голові доглядати за тим, що тут діється. Подорожні входять, виходять, кидають клунки, ключі, вибігають на вулицю. У всіх на лицях, в рухах, в окликах дивне зденервування. Все те каже здогадуватися, що щось непевне скоїлося.
Влітає портієр. Задиханий, засапаний, увесь червоний на лиці, очі аж искряться. Влітає в підскоках. Кричить, що сили:
 — 	Нехай живе Вітовський! Панове! Нехай живе наш Вітовський!
 — 	Що таке? Що таке? Кажіть! Що сталося? — падають з усіх сторін счудувані запити.
 — 	Ми заняли Львів! — кричить у захваті, ледви захоплюючи віддих, задиханий портієр. — Наші заняли Львів!
 — 	Що? Хто?...
 — 	Хто — ми? Хто — наші? Кажіть! Кажіть, що сталося? — обступають його з усіх боків та засипують його всі відразу нервовими питаннями.
 — 	Українці. Наші війська! Вітовський! — кидає на всі боки з ро-зясненим лицем, гордий, щасливий, що він перший приходить з такою радісною звісткою. — Львів у наших руках! Нехай живе Україна! Нехай живе Вітовський!
Людина бігає по кімнаті, підносить шапку вгору. Кричить на радощах.
Як удари грому падають його слова на голову слухачів. Одним не віриться, инших не задовольняють короткі відповіді. Розпитуються. Хочуть почути щось ближче, певніще. Не вірять. Подають у сумнів оклики портієра. А рівночасно де-хто вже усвідомив собі дійсний стан речі. Починає й собі радіти. Падають оклики захоплення, одушевлення, радощів.
 — 	Всі уряди заняло наше військо. На ратуші український прапор! — викрикує далі портієр.
Ця звістка, мов електричною течією, перелетіла Заячківському по тілі. Він не міг спершу зрозуміти того, що вигукує у захваті молодий портієр гостинниці. Таке далеке було воно від його думок, його почувань, від того пригнобленого настрою його гуртка. А хоч і уявляв собі всю велику правду нежданої події, не всилі був обхопити величі її значіння. І тільки помалу пбчув, як надмірні радощі починають йому груди розривати, а всю його істоту захоплює соняшний настрій втіхи, захвату. І рівночасно сльози радощів заблисли в нього в очах і жах трівоги здавив йому серце: чи успіхом увінчається цей шалений вчинок? На хвилинку затемнив його радощі сумнів непевности, чи все це тільки правда? Кинув таких скілька жахливих питань під адресою портієра.
Портієр відсилає всіх на місто, щоб на власні очі подивилися. Послів справляє до Народнього Дому, де на сьому годину заповіджено нараду. Йдуть. Забірають із собою свої валізки. Краще зайти до знайомих і полишити там свої речі. Тоді вже йти на нараду.
Приходять. Стукають. Гримають. Ті ще сплять. Не знають, що діється.
 — 	Захопили Львів! — були перші слова Заячківського.
 — 	Хто?
 — 	А хто ж би! Ми! Наші війська!
 — 	Які наші війська? Що ви мовите?
 — 	Те, що чуєте! А ви тут спите! Нічого не знаєте!
 — 	Ми чули постріли. Не могли зміркувати, що це?
 — 	Наші війська — панами Львова. Вітовський! От, хват!
 — 	Кажіть ясно: які наші війська?
 — 	Українські вояки з австрійських полків. Львівський гарнізон.
 — 	Не може бути! Коли ж це сталося?
 — 	Сьогодня вранці. О четвертій годині. Вставайте, ходіть, дивіться, як виглядає український Львів. Синьо-жовтий прапор на ратуші й на намісництві. Подивіться крізь вікно.
Справді. Довгою лентою має. Грається на радощах своїми барвами на верхах Львова!
Оповідають, як від Гостинниці сюди ледви пробилися. Всюди патрулі. Наші сватки! Як вчора захищали Австрію, так сьогодня стоять на сторожі українського Львова! Українських здобутків у Львові. Чи вірив би хто? Чи мріяв би хто про це? І як це сталося? А яке чудове вражіння! Все в найбільшому ладі. Тільки по вулицях в-одно постріли. На ринку скоростріли. Звернено їх на всі чотирі сторони. В одному місці, як ішли, попалися під обстріл. Ледви продерлися.
Після першої короткої виміни думок Заячківський упав у крісло й потонув у глибоку задуму. Він слухає, як одушеаляються його товариші, як описують свої нові спостереження, бачить, яке вражіння роблять ці описи на його знайомих. Сам він не бере вже участи в розмові. Сидить мовчки.
Тепер, коли вже трохи прийшов до ладу із своїми нервами, почув приплив сорому, чого він так стрівожився, йдучи до Гостинниці. Не може пробачити собі своєї слабої віри у власні сили. Ані в нього, ані в його товаришів не пролетіла крізь голову навіть ні раз думка, щоб це вони, Українці, могли зробити революцію, щоб це вони могли стати завойовниками Львова. Яке це далеке було від їх душі. Посміхається розбільно на згадку, як то вони гралися революційними гаслами і які далекі були від зрозуміння того, що це таке революція? Чого домагається од неї? Які її завдання, якими способами вона має проявлятися? Нагадує собі із встидом, як то він спорив із Лисовським. Як кидав в очі старій людині шалені гасла! Як грався ними, не маючи сам розуміння їх. Скільки то не наперечився з Лисовським. Революція! Революція! Чинний виступ! А прийшов на той чинний
виступ — і що ж? Не стрівожився? Не хотів утікати, навіть не дізнавшися, що сталося?
Який далекий був від того, щоб поза гаслами засвоїти собі й зміст. Щоб перетворити свою спокійну обивательську психіку в революційну! Де ж його справдішня активність? А він же ж виростав на одного з провідників.
Не міг зрозуміти почувань своєї душі.
 — 	Не знати, чи й у нас пішов староста під ключ? І хто його взяв?... — промовив один з його товаришів.
Тепер він згадав про свій повіт. Згадав усю свою підготовчу роботу. І від того почув таку полекшу, що аж лице його розяснилося. На щастя — врятувався від встиду.
 — 	Хто б то був подумав?... — вихопилося з його грудей.
 — 	Я таки не думав ніколи! — заявляє грубий меценас.
Заячківський не перечить. Він не до того говорить. Він переводить
перегляд почувань своєї душі.
 — 	Ходім, ходім радити! — кажуть.
 — 	Ходім...
Не йшов — летів до Народнього Дому. До тієї твердині українського визвілля. Не міг з ясувати собі своїх почувань. Летів туди, бо на сьому годину кликали їх. А коли б і не кликали — мусів би був піти туди.
А коли переходив вулицями, коли бачив, що на кожному ступіні твориться нове життя, рідне, своє, жалко йому було, що не буде рівночасно всюди, що не всилі всього бачити.
Був, як мала^ дитина, що не може нарадіти своїм щастям, яке впало на неї з рук невідомої долі — давно ждане, у мріях вилеліяне, у снах дитячих давно вже здійснюване. Врешті прийшло — як дійсність.
А він і в снах не снив і в мріях не марив.
Він належав до тих, що творили. Що думали, радили, приготовляли. Мали перетворювати в життя мрію. І являлась вона їм як вибух, як взрив, як крівава боротьба (боявся признатися до того, що ждав, щоб здійснив її хтось — невідомо хто, не знати, яким способом!). А по правді все те була тільки мрія безкровна, безтілесна, бездушна. Найбільш іще надій давало йому те, що відроджена Велика Україна простягне руку по свою посестру. Але щоб сам він був тим, хто має визволяти, щоб бачив визволення у власних силах, у власному чині, ділі власних рук і серця...
Усе те, що тепер бачив, що переживав — як сон було. Ходив неначе спянілий, зачарований — боявся навіть, чи це не сонне видіння. Ах, щоб не проснутися. Щоб не розвіялася чарівна мрія, щоб не розсипалася казкова картина, яка для нього дійсністю ставала, яку він переживав і в яку побоювався вірити як у дійсність.
Пересувалися йому перед очима ріжні-преріжні постаті: політиків,
військових, громадських діячів, урядовців, студентів, жінок. Всі з розясненими лицями. Всі зачаровані казковою дійсністю, промінною усміхненою веселкою давніх снів. У всіх на очах сльози радощів, на лицях вислови подиву, зачудування, на устах: «Як у сні! як у казці!» Ті, що вчора не тільки що не вміли хотіти, навіть не думали, навіть не поважились би марити про це, сьогодня не могли налюбуватись величньою дійсністю. Ходили в сонці погідного осіннього дня, повітря волі в груди вдихали, а на очах у них серпанок сонних мрій, а на устах зачаровані оклики райдужного сонного видіння.
Були це перші хвилини упоєння, зачаровання, такі роскішні, що перероджували душі людей в одну мить. У найбільш зневірених родили почуття певности перемоги, найбільш прибитим, понижуваним, упідлюваним, або й таким, що сами гнули спину в ярмо поневолення, вливали в серце живущої-цілющої води волі, струшували з плечей ганьбу ярма, родили в душах насолоду й роскіш свобідних горожан, гордощі вольних людей.
А очі всіх зверталися в одному напрямку, задивлені в одну постать, яка була героєм дня, яка взяла на свої плечі відповідальність за цю велику подію — на полковника Дмитра Вітовського.
Та він не бачив нікого з тих, що приходили, щоб стиснути йому руку, що хотіли доконче висловити йому свої радощі, свої заяви признання. Що хотіли бачити його, промовити до нього радощами свого серця, почути його голос — набратися віри, певности, що це не казка, що це не мрія, не сон, що не доведеться розчаровуватися, коли промайне у вічність забуття веселкове сонне видіння.
Постать Вітовського, його рухи, слова, привітання, подяки, накази, його раз грімкі, раз журливі — самовпевнено-журливі, про все дбайливі, слова були для них символом дійсности. Коли наближалися до нього, висловлювали йому свої почування; він несвідомо, не звертаючи майже на це уваги, але завсігди ввічливо, з веселою, милою усмішкою, стискав руки, відповідав на привітання, і в ту ж мить здоровим своїм голосом задержував когось із найближчого свого оточення, приймав до відома доклади, давав розпорядки. І знову відповідав на запитання розрадуваних людей, із ближчими, друзями, що напливали з усіх сторін, з міста, з провінції, обіймався, цілувався і ні на хвилинку не забував на своє становище головного коменданта всіх військових сил. Був душею відродженого Львова, мізком усіх завойованих становищ, які не тільки що треба було вдержати, які треба ще скріпляти, і які, може, треба буде добре відстоювати, відбивати...
Це все він мав на увазі. Що передбачав — хотів виконати. — Приймав до відома виконування всіх доручень. Де добачав прогалину, давав накази, як поповнити її. Не вражливий на те море голів, що пересувалося перед ним, за ним, довкола нього... Ніким, нічим не збентежуваний, не захитуваний у своєму ділі творіння...
А люди плили й відпливали... Приходили, бажали побачити на власні очі, заспокоїти цікавість, а ще більше запевнитися, що те, що діється
на місті, не помилка, що це не злуда, що це — справдішня дійсність...
І заспокоєні — відходили. Спокійні, бо бачили на власні очі команданта Вітовського, бачили канцелярії військового штабу, бачили, як напливають до Народнього Дому добровольці, як росте-збільшається військова сила...
Бачили, як приходили до Національної Ради депутації... від Жидів, від Німців... як врешті прийшов і віцепрезидент столичного міста Львова...
З цим останнім ішли балачки про забезпеку життя й майна горожан. Він не мав що багато сказати. Взагалі не міг ні в чому заявитися. Розмови неофіційні — більш імформаційного характеру.
Але були! Побачив Львів уже не тільки український, але й чужі для нової влади мешканці, що є нова влада, що вже неможна її обминути, що треба з нею говорити. І це ще більш підносило в людей голови. Ще більшої додавало їм певности...
Минали перші години упоєння, зачаровання.
Аж ось приходить немила звістка: Поляки лагодяться до боротьби в західній частині міста. Впали вже перші стріли. Перші жертви. Ставало ясно, що ще не все скінчено. Тепер почнеться друга дія, може не така вже ясна, весела, райдужна, на всякий спосіб не така спокійна, безкровна, як усе те, що діялося досі — може навіть дуже крівава...
Будинок Народнього Дому почав чим далі звільнятися від тої безпамятної глоти народу, тим більш, що й військова влада зрозуміла, що серед тих хвиль юрби, яка перепливала через залі Народнього Дому, її праця і небезпечна і неможлива. Вже коло полудня уставлено варти на брамах, що вели до Народнього Дому. Треба вже було легітимуватися. Впускали сюди тільки тих, хто мав військове діло. Від політиків і Національної Ради зажадали, щоб перенесли свою працю до будинку Ставропігії.
І політикам було незручно тут сидіти. Це були в більшій части люди, що з війною і військовим ділом не мали ближчих взаємин. Коли на подвіррі і в залях Народнього Дому почалася стрілянина — вправи і випробовування крісів, коли тут і там то з цього то з того боку починають лунати крісові постріли, тим страшніщі, що луною котилися по залях (.коридорах камяниці — неодному з цих політиків ставало моторошно.
Заячківський, що сидів од самого ранку в Народньому Домі, попав од цих пострілів у таке зденервування, що дуже радо приняв до відома постанову про перенесення засідань Національної Ради до Ставропігії. Коло полудня вийшов з Народнього Дому. Те, що він тепер тут бачив, яке воно було відмінне від того, що діялося тут уранці, що було тут за ввесь час до полудня. Коли йшов сюди, ніхто його не задержував, ніхто не питався — хто він, чого сюди йде, чого собі бажає. Взагалі мав вражіння, що він у себе в хаті, або що десь
на якомусь великому вічу. Тепер уже й вийти не було так легко. В-одно питалися його про легітимацію. Показував карту запросин на засідання Національної Ради — пропускали його без нічого. Але з того всього, що тепер бачив, зміркував, які бистрі голови ведуть діло, як усе жваво наладжується, як те збіговище всього українського Львова з ранку — перетворилося в мить у військовий табор, у воєнний штаб, з усіми признаками карности й дисципліни.
І на лицях тих людей, які тут ще були, або які приходили, не менш на лицях вартових і старшин, що робили свою службу, видно було признаку великої поваги. Тінь відповідальности падала на чоло й лиця цих ділових людей — в очах проявлялася рішучість.
Заячківський відходив з Народнього Дому з полегкістю на серці, з подивом для цієї жменьки творців військового діла. Якась сила понесла його до камяниці, що була по тім боці вулиці. Перед нею стояли грузовики. Сюди й туди входили й виходили люди. Пішов і він. Побачив кухні. Військові кухні. Що-хвилини вітався із знайомими панями, що стали тут до праці: готовили харчі для штабу в Народньому Домі, для війська, що йшло на становища, для вартових по вулицях. Пережив іще одну хвилину великого підйому духа, поки розпрощався на завсігди з цим нервовим осередком, цим живчиком військової сили.
Ішов до Ставропігії, куди кликав його обовязок. Ішов і заслухався у що-раз то грімкіщі постріли, що лунали в західній частині міста.
Там починалися вже перші герці. Кріваві...
ЧАСТИНА ДРУГА
Коло будинку гімназії збірається молодь уже від шостої години ранку. Приходять з усіх боків, ведені сонцем, і тільки вже коло гімназії дізнаються, котра це година. Головно ті, що приходять із сел, ніколи не знають, як їм вибіратися, щоб прийти у пору. Влітку вже де-хто зараз після пятої години надтягає до гімназії і тут пересиджує до восьмої, коли то починається наука; тепер в-осени приходять трохи пізніще, але деяких таки приганяє до школи звичка раніш, ніж треба. Між шостою й сьомою буває на великій площі довкола будинку гімназії трохи чи не половина учнів. Одні вчаться, инші повторяють лекції, ще инші бігають, ловлять один одного, забавляються жваво, галасують.
Повно тут гамору, повно руху. Сірі стіни гімназійного будинку оживляються від дзвінких, галасливих криків, від сміхів веселих, свобідних, від вигукування, накликування, від біганини дітвори, від вольного, нічим не вязаного молодечого життя.
Найбільше гамору робить червоний, як буряк, здоровий хлопчина — «Пуцвірок». Як тільки прийшов, зараз роздивляється на всі боки, шукає когось, про кого думав уже по дорозі. Побачив. Підбігає. Забігає його ззаду, вдаряє з усієї сили долонею в плечі і вже — в ноги, навтіки. Зачеплений кинувся. Він того самого росту й дуже подібний до Пуцвірка виразом очей, жвавих, рухливих, таких метких, що ні хвилинки не вдержаться на місці. Прийшовши на площу, він напевно перш усього шукав за «Пуцвірком». Коли б його був уже застав, був би без сумніву зробив з ним те саме. Тепер, заскочений ударом, крикнув, метнувся, хотів відплатити, бачить, що противник задер ноги за пояс, — нема що — кидає книжки на землю, починає гнатися за збиточником. Ураз із ним пускаються в перегони й инші з його гурта. А той то пристає, то втікає, ось-ось попадеться в руки, вже кричить, ні, визволяється... і далі — драла! При тому забігає за старших, ховається за них. Одні відштовхують його, инші помагають ловити. Але ще инші захоплюються його успіхом, починають помагати йому, кидаються противникам під ноги, спиняють їх... Гамірлива забава захоплює що-раз то більший гурт. А з того всього сміхи, крики, верески.
Ця криклива зграя не може припасти до вподоби гурткові, який балакає видно про дуже поважні речі.
92
Посеред кола товаришів стоїть у тому гурткові жвавий, веселий хлопчина, повен руху, енергії, життя. Оповідає про щось. Очі в нього искряться, мигають на всі боки, перескакують допитливо з одного лиця на друге. Він поглядом очей не тільки слідкує за вражінням своїх слів — шукає потвердження, признання, заохоти. З того, як його слухають, видно, що це один з тих, що вже замолоду має дар проводити, скоряти собі инших. Це видно з його стрункої, гордої постави, з погляду його бистрих очей, з його свобідних, енергічних рухів, а ще більш із того, як уважливо заслухаються в його слова товариші, задивлюються в його постать.
Споглядали на нього захоплено.
Коли надлетів до цього гурта табунець пустунів та, вриваючися між слухачів, поза них, розбив спокій цього гуртка, промовець не втерпів. Крикнув з досади і — диво! — на голос його крику розсипалися збиточники. Тільки Пуцвірок задер голову вгору, втопив у противника очі, немов кидав йому визов у лице. Хвилину намагався витримати гострий погляд старшого противника. Випростані постаті — з одного боку дітвака, з другого юнака — так нагадували одна одну, що відчувалося між ними споріднення душ. Але Пуцвірок хутко спамятався. Не знати, чи зміркував усю непристойність свого вчинку, чи побоювався позауш-ників і то не тільки від одного — від усього гурта, в одну мить засміявся і пурхнув за своїми товаришами. Розсипаний гурт старших міг знову обєднатися до спокійної поважної розмови.
Табунець полетів далі, натрапив на нову перешкоду, але зацокався перед нею. Почав її обминати. Там під стіною сидить на гзимсі задуманий самітник. Бліде його лице, вкрите синіми жилами, говорить само за нього. Цей юнак видно не дуже багато часу витрачує на забаву, на проходи, на марнування дорогих хвиль життя. Найбільший його друг, книжка, приковує до себе всю його увагу. І тепер увесь час листує в книжці й чи чогось шукає, чи щось нагадує собі? Але із незадово-леного виразу лиця, із зморщеного чола, з рухів голови видно, що щось його турбує. Він час до часу повертає голову в сторону товариша, що стоїть недалеко від нього й задивлений у книжку, бубонить рівномірним одностайним голосом завдану лекцію. Хотів би його спамятати. Та поки той зміркував, чого хотіли б од нього, причвалав табунець пустунів і, як молоді лошата, здивовані невиданим чудовищем, спиняються перед тим, як вони називали його, «фільософом». Мали б велику охоту й його зачепити. Але суворий, а при тому добрячий його погляд спинив їх від збитків. Пурхнули далі. І «фільософ» остався знову із своїми думками. Тільки ще досадніще тепер відчуває немиле товариство бездушного «коваля».
Як він може так без мисли, як машина, повторяти сотки разів одно і те саме слово? — думає, подратований. — Аж млісно стає від самого слухання. Намагається ще раз увільнитися від його товариства. Звертає ще раз до нього свої очі, але бачить, що це все недоцільне, що це зовсім не помагає. Тоді встає, переходить на инше місце.
93
Але й тут нема йому спокою. Тут, як-раз, зливається увесь гурт тих, що переганялися. Тепер їм уже не до того, щоб вважати на «фільо-софа». Вони в самому розгарі забави. От-от притиснуть чепуруна-пуцвірка. Такий счинять крик, сміх, регіт, що «фільософ» тільки хитає плечима й відходить аж у сам куток гімназійного городу. Кладе там книжки на землю, сідає на них та вглиблюється в свої роздумування.
Це той, що про нього вчитель Сумний, бувало, говорить: Він для святого спокою своєї душі, для тихого заглиблювання в свої міркування, в свої поважні думи, втікатиме від гамору життя, вступатиметься з дороги тим, що йдуть пробоєм...
Приходять уже й дівчата. В селянських та міщанських одежах — діти села. Вони стають в одному гурткові. Але й між ними бувають всілякі. Ті наймолодші заводять між собою забави зовсім на лад хлопячих. Тільки це не буває з таким широким розмахом. Ні не кричать так голосно, ні не регочуться. їх сміх — придавлені хіхоти. І бігають вони не далі, як в-околі свого гурта. Позбавляє їх сміливости те, що ні одна із старших товаришок не дає втягти себе до забави. Врешті залишають біганину й тільки одна з них відскакує від дівочого гуртка та пристає до забави з хлопцями. Там вона вже на рівні з ними. І рухами й голосом і тоном...
Старші дівчата стоять досить непорадні. Хотіли б і задержати повагу й так і видно, що їм це не йде. Не знають, як би то робити. Не знають, як стояти, як ходити, як говорити. Вони вже відчувають, чого не треба б робити, але що мають робити і як їм те робити, здається, ще не знають. Бувають з усього свого поводіння незадоволені, а для стороннього ока дивні й смішні.
З учителів немає тут ще нікого. Вони не приходять раніш, як після сьомої. Та ще й тоді вони більш собою заняті, ніж учнями. Тільки коло пів до восьмої починається спільне співжиття учителів і учнів.
Перший приходить майже завсігди Сумний. Він мешкає недалеко гімназії. З вікон своєї хати він має перегляд того, що діється коло гімназії. Звичний до гаморів і веселого руху та переконаний, що це свідчить про здоровля молоді, він ні раз не турбується тими криками на гімназійному подвіррі. Виходить з хати посміхнений, у веселому настрої. Проводить його що-дня до дверей дружина й синок. Він прощається з ними, жартує на відхідному й так, з розясненим лицем, виходить на вулицю. Тут ще хвилинку посміхається до себе, по звичці відповідає на привітання учнів, що стрічаються йому по дорозі — розмовляє сам із собою.
Але ось уже наближається до гімназії. Підводить голову вгору й робить очима перегляд усього, що тут діється. І мимохіттю щезає усмішка з його лиця, на чолі виринає в складках між очима поперечна зморшка — одна, друга, третя... Вираз його лиця відразу міняється: з веселого стає сумний, мрячний, суворий.
Коли він наближається до гімназії, гамір трохи втихає, але тільки
на хвилинку. Учні вважають його за заступника директора» і коли він приходить, хочуть надати собі бодай вигляд пристойного поводження. Ллє це тільки так під першим вражінням. Вони ж знають вдачу свого учителя. Коли б вони стояли, як тумани, як бовдурі, професор Сумний намагався б розрухувати їх; боявся б, щоб їх спокій, їх тупість не були признакою смутку духа, або хвороби тіла. Чи раз він на цю тему розмовляв із старшими учнями, що, забуваючи легко, які вони сами були малими, висловлювали незадоволення з метушні пустунів. Взагалі дуже часто й дуже широко любить Сумний розмовляти з учнями й на всякі теми.
У всієї молоді велике довірря до цього вчителя. До нього звертаються з усим, але то дословно з усим: з своїми потребами, сумнівами, грівогами й болями. До нього мають не тільки найбільше довірря, але й розгін. Коли хто в сумнів, у трівогу душі попадає, шукає у нього розваги. І завсігди її знаходить. І ще більше скріпляється його довірря. Розповідають йому теж про свої найпотайніщі болі, бо знають, що коли їм хто пораду дати зможе — то тільки Сумний. А коли треба буде замовчати про яку справу — він теж єдина людина, що зможе задержати таємницю.
Він для всіх — неначе старший товариш, дорадник, опікун — поза клясою. За те в клясі він найбільш суворий батько, який нічого не пустить плазом, не допустить ні до якого, хоч би найменшого, занедбання. І як з одного боку у всьому було в них до нього безмежне довірря, так з другого боку ніхто не важився б піддурювати його. Не було б у нікого лиця збрехати, коли професор Сумний питається. Навіть годі було удавати, що щось вміється, коли не вивчилося завданої лекції. І вже тому так дбав усякий, щоб не треба було оправдуватися, або встилатися.
Гурток старшої молоді, що стоїть коло гімназії при вході з вулиці, надармо видивляє свої очі, чи не йде вже професор Сумний. Ні, не видно. Це їх трохи нетерпеливить. Починають про це балакати.
То вже вчора дивувало їх поводження вчителя. Правда, вчора вони неначе б ховалися од нього.
Так звикли говорити йому правду, коли про щось спитав, що не могли б його й тепер обріхувати. Але й не могли б були зважитися стати йому вчора до очей та сказати всю правду, як би почав розпитувати їх, що таке роблять. Дивувало всіх, тих старших, що то минали його, що він як-раз усіх їх бачить, на кожного з них дивиться й нічого не говорить, тільки підсміхається під вусами. Чи ж би розумів причину їх хвилювання? І не одного кортіло вже спитатися свого вчителя, чого він сміється з них, але прикусував кожний язик, щоб не зрадитися необачно й непотрібно.
Вчора перед останньою годиною науки ходив Сумний по коридорі. Коли проходив поуз нього Роман Лімницький, вчитель погладив його по підборідді й спитав:
 — Що ж там, Романе?
95
 — 	Все добре, пане професоре! — відповів сміливо Лімницький, див-лячися йому просто в очі.
 — 	Дуже гарно, Романе, що все добре! Дуже гарно! — промовив загадково вчитель. І докинув навздогад: — Може буде ще краще?...
 — 	Буде, пане професоре! — притакнув Роман із захватом.
Та в ту ж мить крикнув до нього Летивітер:
 — 	Романе!
Сумний зморщив брови, щоб прикрити таким способом веселу усмішку. А накивуючи пальцем у напрямку Летивітра, промовив:
 — 	Ей, ти Летивітре! Полетиш ти з вітрами!
 — 	Полечу, пане професоре. Полечу! Чую це всею своєю душею.
 — 	З богом — в дорогу! Можемо ще десь зустрітися!
 — 	Ой, коли б то справді, пане професоре!
Ці таємничі півслівця дивували учнів. Довго роздумували над тим, чи знає Сумний про все, чи закидає так тільки навздогад. Були й такі, що хотіли радитися його. Та взяла верх думка: ні. Сьогодня ще ні. Може завтра, може за два дні, як уже покличуть їх на діло — от тоді вони не залишать і свого вчителя. Він мусить бути з ними. А сьогодня ще рано. Але з другого боку була в них майже певність, що він, коли не все, то мусить бодай хоч де-що знати про їх наради, про ті їх приготування.
Увечері розпрощався з ними Летивітер. Поїхав до Львова. Провід перебрав четар Усусусів Балицький, що приїхав тільки-що зі Львова. Ледви могли діждатися ранку. Почали сходитися сьогодня в гімназії раніш, ніж звичайно.
Коли відчинено входові двері, біжать усі до кляс. Там одні сідають на лавки, розпаковуються, повторяють завдані на сьогодня лекції. Инші бігають по коридорах, забавляються і не звертають ні на що уваги. Багато й не завважало навіть того, що де-хто з учнів вищих кляс прийшов без книжок. І це теж не звернуло спершу нічиєї уваги, що в гімназії зявився новий стрілецький старшина. Стільки то їх, тих військових, було тепер на гімназійних тримісячних курсах, такі всілякі постаті пересувалися через вищі кляси гімназії, приходили, сиділи якийсь час у школі, потім щезали — відходили на фронт, — що поява нового стрільця нікого не здивувала. Тільки помалу де-які цікавіші, що знали всіх військових учнів, та завидували кожному з них його мундуру, головно того стрілецького з українськими відзнаками, почали звертати увагу на новика та привітали його на свій лад. Бігають по клясах та повідомляють товаришів словами:
 — 	Бачив? Січовий четар приїхав до сьомої кляси? Такий вусатий хлопі
 — 	Як називається? Як називається? — засипують їх з усіх боків питаннями.
 — 	Байка, як називається! Вуси має — о! — цмокають, показуючи рукою козацькі вуси. — Ось такі!.. Буде називатися Вусач.
96
 — 	Чого Вусач? Крутиус! — кричить учень третьої кляси, що нещодавно читав у клясі казку про крутиуса.
 — 	Який же ж він тобі крутиус? Вуси в нього звисають на долину. Який це крутиус?
 — 	А ну, чекай! Як побачить панну Зосю, чи не підкрутить зараз вусів!
 — 	А що скаже на це Летивітер?
 — 	Не зачіпай Летивітра, коли шия не свербить.
Ходять попід залею сьомої кляси. Хотіли б придивитися до цього вусача. Та двері від залі тієї кляси заперті. Тільки час до часу відчиняються, коли заходять туди учні восьмої, шостої і пятої кляси. Але в ту ж таки мить запіраються. Немає туди приступу для цікавих молодших. Вони тільки одно бачать, що там збірається вся молодь вищої гімназії.
Уже майже всі є, нікого вже не ждуть, але чогось ніхто не починає промовляти. Коли одні перешіптуються в малих гуртках, инші обступають Балицького, та слухають, про що він розповідає, де-які стоять одинцем. Тремтять на всьому тілі. Вони ждуть чогось несподіваного, великого, ждуть поклику до діла, яке вже більш тижня приготовляється потайки, і яке, як вони цього певні, вже прийшло. Недаром Летивітер поїхав, недаром вони прийшли'сьогодни, як на свято. Знають, що жде їх велике діло — не знають тільки, як вони будуть йог о виконувати. 1 те незнання, та непевність бентежить їх, розстроює нерви. Вони не всилі запанувати над зворушенням. У де-кого аж зуби цокотять.
Аж ось підходить до столу Роман Лімницький і починає своїм дзвінким голосом:
 — 	Товариші! Дозволите, що представлю вам нашого нового провідника товариша четаря Балицького. Він обіймає провід по Летивітро-ві, який учора поїхав до Львова. Ми мали сьогодня від шостої години коротку нараду. Товариш Балицький розповість вам. яка праця жде нас сьогодня. Я маю до вас одно прохання: товариші, те, що ми задумали, що мусимо перевести з наказу нашого найвищого командування, дуже непевне й небезпечне діло. Може пощастити, але може й мати дуже погані наслідки. Хто не має відваги виставляти свою голову на небезпеку — нехай залишає наш гурт. Ніхто не буде йому за це докоряти.
Мовчанка була відповіддю на його слова. Лімницький виждав хвилинку й мовить сильним, рішучим голосом:
 — 	Товариші, я ще раз питаюся, може хто хоче стати осторонь майбутніх подій? Щоб не постраждати на випадок невдачі?
 — 	Ніхто! Ніхто! — почулися голоси протесту.
 — 	Товаришу четарю! За вами слово!
Молодий четар наблизився до стола й почав теж від запиту, який поставив був уже Лімницький:
 — 	Ніхто не хоче звільнитися від дальшої праці?
Коли знов упали заяви заперечення, Балицький починає далі промовляти.
 — 	Товариші. Сьогодня перебірають Українці владу в свої руки у всій Галичині. У Львові це вже певно сталося. Тут у нас — це в наших руках. Усе проготовив комітет, у якому був душею Летивітер. Товариш Лімницький має в перехованні двадцять крісів у місті. По селах, кажуть, теж усе вже приготовано.
 — 	Так, — мовить Лімницький.
 — 	Товариші, я не знаю, як пощастило нашим у Львові. Так само годі знати, що буде діятися у великих містах. Але малі міста й села мусять дістатися в наші руки. Сьогодня ми починаємо діло й присягаємо, що не уступимо перед ніякою силою.
 — 	Присягаємо! — посипалося з усіх усюдів і ліс рук піднісся вгору.
З розмови виявляється, що до комітету молоді належали між
иншими й обоє Лімницькі. Цей комітет розкриває тепер товаришам свою роботу й починає відразу давати накази.
В комітеті, крім міських членів, було ще шістьох учнів, що мешкали в підміських селах. Незалежно від головного комітету, вони, як його представники, потворили вже сельські комітети, до яких входило по пятьох учнів з кожного села і по пятьох молодших парубків. Ці комітети перевели вже організацію сельської молоді, мали на поготові відповідну скількість зброї, втаємничили в свою працю всіх військових, що задержалися на селах.
Ці голови сельських комітетів дістали тепер наказ піти додому й привести коло полудня до міста всі зорганізовані сили. З кожним із них ішли на села всі члени сельських комітетів.
Нашвидку зорганізовано місцеву боївку на сьогодня. Вибрано до неї крім чотирьох членів комітету й Балицького — ще десятьох учнів. Пятьох з них мало піти зараз до професора Сумного. Инші повинні були дожидатися тут дальших наказів.
Професор Сумний наче б ждав їх. Він не тільки не здивувався, що вони прийшли, але зараз із перших його слів було видно, що він знав про всю підготовчу працю комітету. Коли б це не були недосвідчені діти, були б могли з розмови з професором Сумним зміркувати, що він, як-раз, і був головою їх комітету. Що він не тільки що знав про все, але, що більше, від нього йшли всі нитки до головного комітету, а через нього до сельських комітетів. Що вся повітова організація боївки, наладжена протягом одного тижня енергічною роботою Лети-вітра, мала свого опікуна в особі професора Сумного, який, хоч сам не показувався, про все знав, скрізь був, усим кермував, дбав, щоб не залишено, не занедбано нічого.
Чому він досі не виявляв участи своєї особи у всьому ділі? В першій мірі, щоб полишити ініціативу молоді. Боявся, щоб не звести цього революційного діла на офіціяльїцину й таким способом не притупити його молодечого вістря. З другого боку йшло йому про це, щоб задержати
 все в як найбільшій таємниці. Він знав, що, доки звістка про цю потайну організацію не дійде до його відома, вона напевно нікому не буде знана. В-одно дуже уважно прислухався, чи не зраджується хто з членів комітету. Зумисне зачіпав то цього то того. Ні чичирк. Так завзятуще мовчали, що він тільки підсміхався на радощах у душі.
Не було багато часу на широкі розмови. Хотів тільки провірити їх завзяття.
 — 	Ви знаєте, що жде вас, коли б не повелося?
 — 	Знаємо, пане професоре! — відповіли всі покійно й поважно.
 — 	І не лячні вам наслідки можливої невдачі?
 — 	Ні, навіть смерть не лячна! — крикнув Роман Лімницький.
 — 	А тато, мама — Романе?
 — 	Пане професоре, як ви нас завсігди вчили? Понад особисте щастя, понад родину — Україна!
Сказав це з таким глибоким переконанням, так рішучо, що в Сумного не було вже ніякого сумніву. Він знав дуже добре, які відносини в родині Лімницьких. Але й знав також душу Романа. Ні раз не завагався, коли Летивітер назвав йому обоє Лімницьких на членів комітету. Тепер побачив, що не помилявся. Сльоза щастя заблистіла йому в очах. Він стиснув руку Романові.
 — 	Тепер веди, Романе, до свого складу зброї.
 — 	Пан професор знають?
 — 	ІЦе може де-що більше. Ну, нема часу на розмови. Двадцять здорових хлопців нехай стає під кріси. А ти, Романе, може...
Не докінчив. Не дав йому скінчити Роман, який зрозумів відразу всі його побоювання.
 — 	Пане професоре, я свого кріса не залишу. Ідемо...
Йшли вулицею — пятьчвірок. З самого краю в першій чвірці Роман Лімницький. В своїм звичайнім одязі й плащі. Тільки на голові в нього мазепинка, яку віддавна вже придбав собі, у якій любив ходити, тільки мусів вважати, щоб не попалася в руки його мами. Свій плащ оперезав військовим ремінем, що його мав іще від останнього московського наїзду. Через плечі перевісив кріс, під яким трохи погнувся.
Так, як він, виглядали майже всі двадцять хлопців. У кожного кріс через плечі. Хто не мав військової шапки, причепив собі до своєї шапки або капелюха синьо-жовту січову відзнаку, що їх приї отовила була Зося Лімницька.
Попереду цього відділу йшли четар Балицький і професор Сумний. Обидва теж із крісами.
Цей відділ робив дивне вражіння на вулицях міста. Люди ставали, дивилися, не могли зрозуміти, що це таке. Найбільш дивне було для всіх, що бачили професора з крісом. Але такі вже йшли чутки по місті, що ніщо не могло видаватися дивним. А молоді козаки, в міру того, як зустрічали гурти людей на вулиці, намагалися надати собі військової постави. Тут прикладом світили їм обидва їх провідці. Четар Балицький ішов твердим військовим кроком. Вибивав такт маршу за кожним ударом ноги об землю. Ритм його ходи передавався усьому відділові. Йшли, як справжній військовий відділ, задивлені у своїх провідців, у те діло, яке сяяло їм перед очима. Ні на що инше не звертали уваги. Були захоплені своїм великим завданням.
Та ось, коли переходили попри хату панства Лімницьких, крик розпуки прошиб повітря.
 — 	Ромцю! Ти що?... — почувся жах пані Лімницької, що стояла в вікні своєї хати.
Роман, який міг ждати цього вибуху, не дивився на свою хату. Йшов з твердою постановою не повертати на неї своїх очей. Вона не істну-вала для нього в цій хвилині. Тепер він був у службі, мав виконати свій святий обовязок. Ніщо не могло його відтягти. Волів би був, щоб його не бачили, доки не буде по всьому. Коли ж почув тепер стрівожений голос своєї матері, повернув голову в напрямку хати, віддав матері військовий поклін.
 — 	Романе! Зараз сюди ходи!
Цього він уже не чув. Не до нього звертався цей завзив. Такого наказу він не міг виконати. Коли побачив, що Сумний повернув на нього свої очі, він ударив сильніще ногою, випростався, пішов твердо далі. Не чув уже, що діялося позад нього, в хаті. Не смів вважати на це. Почував у своїй душі дивну полекшу, що вже все розяснилося. Він не потребував уже брати дозволу, не мав найменшої потреби пояснювати, прохати, він уже повідомив свою маму про доконане діло. Тепер мама вже знає, що він козак. Що стоїть на службі. Коли вже ті найближчі бачили його, знають усе, не будуть його розпитувати. Відітхнув свобідно. Йшов уже далі дуже спокійний.
За ввесь час свєї праці в комітеті боївки він в-одно роздвоювався. Належав до найбільш завзятих, проявляв незахитану відвагу, переховував зброю, не пропускав ані одних військових вправ. Був одним із провідців — вкупі з Летивітром майже душею всього діла. Але враз із тим почував важке пригноблення. Знав, що мусить ховатися з усим від своєї мами. Навіть перед татом таївся. Від якогось часу мусів соромитися, коли йому доводилось викручуватися перед мамою, занепокоєною тим, що він не сидить майже ніколи в хаті. Передумав над ріжними способами викрутів. І скільки разів давав неправдиві відповіди, почував образу в душі. Ніколи ні на хвилину не мав того почування, що він робить негарне, нечесне діло. Навпаки, переконаний про виконування святого свого обовязку, жалів, що мусить робити це потайки від мами. Коли б вона була знала про це, була б не пустила його ні на хвилинку з хати. А що тоді? Що сказав би він товаришам? Як зміг би оправдати себе?
Та й ще одно загрожувало їм усім. Як би мама дізналася, може хотіла б рятувати його. І могла їх усіх зрадити. А що ж тоді? Ніхто не вважав би це за вчинок любови й трівоги матері. Всі посудили б його про зраду довірря. Викинули б його зпоміж себе. Прокляли б його, як
зрадника. На віки прокляли б. Ніхто йому руки не подав би. Він на все життя лишився б із ганьбою зради на своєму чолі. І тої плями вже не зміг би нічим стерти.
Як його те все боліло, як в-одно душу йому розривало! Він побачив, який він чужий своїй мамі, або радше, яка йому рідна його мама чужа стала. А з мамою й тато. Тата він не боявся. Міг би навіть признатися. Але ж не мав тієї певности, чи не захоче тато заопікуватися ним ближче, щоб встерегти його від небезпеки. І знову, мимохіттю, могла б уся таємниця стати явною і знову — ті самі наслідки.
За все була для нього нагородою сестра Зося. Вона була в організації. Вона про все знала, з нею він міг обговорювати всі пляни, з нею вкупі мусіли таїтися перед мамою й татом. І як йому важко було коли знайти викрут упору, звичайно помагала йому Зося. За це він був їй дуже вдячний. Це ще більш обєднювало брата й сестру.
Та тепер Роман почув, як важкий камінь злетів йому з грудей. Пішов уже просто, показав свій шлях. І це все сталося дуже легко, звичайно. Не треба було змагатися, переконувати, йти проти заборони. Коли б тепер і противилися — запізно. Як би й хотіли його завернути — пропало. Він уже в рядах. Присяг сьогодня — і від цієї присяги ніхто його не звільнить. Знав тільки одно: що не має чого показуватися мамі на очі. Але цим не журився. Йде на війну — не буде журитися тим, що діється в хаті.
В його душі почало родитися велике завзяття.
Як-раз доходили до постерунку жандармерії. Командант ждав їх. Він знав про все і все вже було в нього приготовано. Коли увійшли Балицький та Сумний і з ними трьох козаків, командант стояв біля свого столу.
 — 	Пане команданте, взиваю вас від української влади, щоб ви передали нам урядування.
Командант постерунку покликав усіх жандармів і промовив до своїх підвладних:
 — 	Панове товариші! Представники української влади зажадали від мене, щоб я передав їм урядування. Я скоряюся волі нової влади. А вас, панове товариші, звільняю від присяги австрійській державі.
З цими словами відіпняв свою шаблю й передав її до рук Сумного.
 — 	З цею хвилею я вважаю себе приватною людиною.
Сумний взяв від команданта шаблю й промовив:
 — 	Поки відповідна законна влада заявиться в цій справі, я запитую вас, пане команданте, чи хочете служити українській державі?
 — 	Як Українець, не можу инакше зробити.
 — 	Доручаю вам в імени нової влади управу повітової станиці жандармерії української держави.
Ці слова проголосив Сумний поважно з святковим настроєм. Це був його перший урядовий акт від імени української держави. Командант приняв від нього шаблю й опоясався нею. Роман Лімницький передав йому стрілецьку військову відзнаку, що її командант припняв собі на грудях.
Тепер прийшла черга на жандармів. Трьох відразу заявило свою охоту служити новій владі. Четвертий промовив:
 — 	Я Поляк, не знаю, чи панове будете мати до мене довірря?
 — 	Пане команданте? — поспитав Сумний.
 — 	Пане професоре. Жандарм Скіба — мазур. Він поїде напевно до Польщі. Але тепер службу може робити. Це чесна людина. Хочете, пане Скіба, лишатися в службі?
 — 	Мне то все одно. Я бенде служицьі — промовив з-мазурська Скіба, намагаючися наломлюватися по-українськи.
 — 	Приймаємо до відома вашу заяву. Що значить служба, — ви знаєте. А які можуть бути наслідки праці на шкоду державі, ви теж, думаю, знаєте.
 — 	Знаю! — заявляє Скіба.
 — 	Добре, — промовив Сумний. — Пане команданте. Прошу взяти з собою двох жандармів. Підемо до військової команди, перебірати військову владу в руки нашої боєвої управи.
У військовій команді застали великий рух. Сюди й туди бігають всякі люди, старшини, підстаршини, жовніри. Складають папери, виносять скрині на віз, кричать, накликають один на одного. На цей невеличкий відділ молодих цивільних людей із крісами ніхто не звертає уваги. Минає добра хвилина, поки Сумний допитується до командан-та. Показують йому на кімнату команданта, але там не застають нікого, тільки дижурного підстаршину. Аж по якомусь часі приходить командант.
 — 	Пане полковнику, приходимо до вас від української влади.
 — 	Ich weiß, ich weiß schon alles! — перебив йому полковник.
Починає переговорювати з ними. Погоджується передати військову
владу в руки української боєвої управи тільки при умові, що вивезе з собою канцелярію.
Четар Балицький хоче противитися. Заявляє, що все військове добро лишається в краю. Від того не можуть відступити. Полковник мі-рить його з гори очима й кричить:
 — 	А як я не передам вам своєї команди?
' — Пане полковнику, — посміхнувся Балицький, — ви не дивіться на нас і на основі того, що бачите, не оцінюйте свого становища. У нас усе приготовано. З усіх сел ідуть озброєні люди. Коло полудня все місто буде в руках нашого війська. А хто по нашім боці?
Полковник робить у душі ще раз перегляд своїх сил. Він має кількох старшин Німців — усі инші Чехи, Хорвати, Мадяре... Як на першу звістку про українську революцію він відразу порозумівся із своїми товаришами Німцями, що треба як найхутше втікати, так і тепер не приходить до иншого висновку. Намагається виторгувати як найбільше. Хоче застрашити. Бачить, що вже запізно. За ним немає ніякої сили. Йде на уступки. Починає переговорювати в справі свого приватного
добра. Погоджуються на це, що він може виїхати з усим власним маєтком своїм і своїх товаришів. Дають йому два вози й повозку. Чи виїде з цим поза Коломию — за це йому ніхто не ручить.
Полковник починає тепер розуміти те, що передбачував зразу. Революція захопила відразу ввесь край. То не штука виїхати звідси. Але то перебратися крізь зревольтований край!.. Тепер уся річ у поспіху. Коли пощастить йому перебитися в першій хвилині, врятується. Не тратить уже багато слів на розмову. Передає своє урядування, дає доручення підстаршинам, щоб передали Українцям усі склади — сам іде збіратися в дорогу. За пів години прощається щиро із Сумним і Ба-лицьким, бажає їм щастя. Кидає на відїзднім: «Heil, Ukrainer!»... Подається з міста шляхом на Коломию.
Та поки Сумний і Балицький полагодилися в команді, заскакує їх несподіванка. Немає вже коло кого заходитися. Всі люди покидали зброю, позахоплювали, що кому попало під руки, й помандрували до хати. Взагалі місто опиняється відразу без війська. Треба вмить наладжувати нове життя.
До військової команди приходять в-одно нові люди, відбуваються наради. Всякий має свій проект. Кожний почуває на своїх плечах вагу відповідальности. А що ніхто не може легко відректися від своєї думки, свого пляну, нарада продовжується. І хоч уже доходить ось-ось майже до кінця, мала дрібничка або нова думка завертає її назад туди, де була з самого початку.
Врешті постановлять вибрати боєву управу. В її склад входять три учителі й два студенти університету та два інваліди-старшини. Провід переходить у руки четара Балицького.
Вони остаються вже тут, щоб сяк-так наладжувати військову управу міста.
Тим часом починають приходити до міста що-раз нові гуртки сель-ської молоді озброєної, в військових мундурах. Стають до праці.
* * *
Посол Лисовський сидить від самого ранку в своїй канцелярії. Пригнала його сюди неспана ніч, її страхіття, її погані прочуття. Уже ввечір він був стрівожився. Про сон вночі й думки не було. Бачив, що лагодиться щось нового. Що саме — не міг вгадати. Не знав, чого йому ждати. Але з усього, що діється, бачив ясно, що наближаються жахливі події.
Всю ніч перестраждав. Не на думках провів її, бо думки не сходилися в означену цілість. Шарпали його уяву шматки понурих картин з життя, з того, що пережив, передумав, з минулого, що зачував, чим начитувався, з майбутнього, що виринало перед ним з усіх боків, з усіх кутків, з кожного вчинку останніх днів, з кожного слова, так ним самим киненого, як і зачутого, уловленого від инших, як проблиску їх думок,
починів, зусиль. Це все спліталося в жахливу, туманну картину, яка обхоплювала невидимими сітями його мізок, його нерви, його волю... Водила його по безпуттях...
Ледви міг діждатися ранку.
Прийшов до канцелярії, щоб потонути тут у сіру буденщину життя й. визволитися від невловимих кайдан містичного страхіття. Але як тільки переступив через поріг, повіяло на нього таким холодом від цеї кімнати, що хотів хутчій утікати. Та переміг себе. Почав переконувати себе, що не єдиний його рятунок, як зможе ще тут бодай знайти для себе яку роботу. Намагається перемогти велику відразу до цеї кімнати, з якою тісно вяжеться основа його життя, але яка стала для нього зовсім чужа, докраю противна. Не знає, до чого забратися. Ніщо його тут не жде, ні до чого він уже від довшого часу руки своєї не прикладає. Нічим не зацікавлений. Починає шукати для себе роботи. То сідає, то бачить, що це без ціли. Встає. Ходить по кімнаті. Нипає сюди, туди... Врешті відчиняє шафу з актами. Виймає їх чимало. Починає переглядати. Сам не завважує того, як зацікавлюється ними. На-бірається до них уважливости.
Починає переглядати всякі справи в цих актах, вдумується в них. Багато знаходить таких, що вже їх давно полагоджено, а вони ще в нього під рукою. Коли натрапить на таку справу і після довшого перечитування переконається, що вона вже або полагоджена або погре-бана, починає попадати в злість, що дармо витратив тепер стільки часу на неї. Відкидає її на бік, з постановою вже більш не заглядати ніколи до цього акту. Але дуже часто тільки акт впаде на купу инших непотрібних паперів, у нього родиться сумнів, чи справді це вже докінчена справа. Він так відчужився від своєї канцелярії, що всі ці назвища людей, сел, всі справи вже нічого йому не говорять. Коли ще на акті знайде записку канцелярії, з якої виходить ясно, що вже все докінчено, може спокійно відложити папери на бік. Але де-коли мусить орієнтуватися з термінів розправ і з характеру справи. Ось перечитує одну справу. Здається йому, що вже все докінчено. Відкладає. І в ту ж мить таки починає муляти його сумнів, чи не пропустив чого, чи справді вже тут немає нічого до роботи? Ану ж є ще одна розправа? Він знову перечитує все від початку до кінця. Врешті задержує ввесь акт до нового розгляду.
Кидає оком на годинник. Пів до осьмої. Чогось йому сьогодня помалу минає час. Думав, що вже прийде хтось до канцелярії й буде йому помічний — даватиме розяснення. Ще пів години треба ждати. Залишає цю недоцільну роботу. Чогось здається йому, що все те, що він зробив сьогодня, ні до чого. Треба буде ще раз усе наново переглядати.
Аж ось чує, відчиняються двері. Помалу, обережно. Коли побачив, що ввійшла його дружина, здивувало його це трохи. Вона, звичайно, входила инакше. Гостро, широко, з розмахом. Дивиться на неї, жде чогось неприємного. Не любив дуже, коли вона приходила до його
канцелярії тоді, як він мав якусь роботу. Своїми жалями й докорами завсігди розганяла його думки. Але сьогодня він не робить нічого. Та ще й вигляд дружини такий, що чогось жалко йому її стало. Попрохав, щоб сіла.
 — 	Знаєш, Оксанко, добре, що ти прийшла. Я чогось такий нездарний сьогодня, не всилі забратися ні до якої праці.
Дружина присунула собі крісло до його бюрка та стала дивитися в вікно.
 — 	І я якась неспокійна. Не могла спати цеї ночи.
 — 	Ти не спала? Бо я теж ока не зажмурив!
 — 	Я чула це. Дуже собі докоряю, що затримала тебе в хаті.
 — 	Але ж, Оксанко, яка ти дивна. Чого ж би я мав їхати?
 — 	Ні, знаєш, я таки не можу заспокоїтися. Тепер такий непевний час. Можуть там поробити чимало дурниць.
 — 	Пороблять, пороблять і так! — перебиває їй чоловік. — Чого ж я такий роздратований? Я відчуваю, що там підуть на таке безголовя, що ніхто не направить того лиха! Я це душею відчуваю!
 — 	Чому ж ти мені раніш того не сказав?
 — 	Ну і що? Ну і що?... Порадиш ти або я? Смійся! Ми вже безсилі! Ми тільки маємо почуття, маємо зрозуміння всього нещастя, яке до нас наближається. Але немає в нас уже сили відвернути його.
 — Чого я вчора здержувала тебе? Треба було, щоб усі розважні люди поїхали. А так, як ви, старші політики, полишаєтеся вдома, ті заверниголови можуть повести нас справді на бездоріжжя. Я дуже каюся, що затримувала тебе.
Лисовський почував душевне задоволення від цих слів своєї дружини. Він, було, багато страждав од того, що вона хотіла вторкатися у всі його політичні діла; тепер уважав її слова за каяття. Правда, це вже трохи запізно. Тепер він уже кінчає свої життєві справи. Не багато йому поможе це, що дружина спамяталася, й хотіла б дати йому волю. От хоч би й з їздою до Львова. Він був справді втомлений. Коли б мусів був їхати, був би почував себе доволі недобре. То ж відразу пристав на бажання дружини, щоб не їхати. Тепер вона жаліє цього. Почав її розважати.
Він не міг, справді не міг їхати. Таки дуже чогось ослаб, охляв, упав на силах. І старіється, і вже не має радощів од ведення політичних справ.
Дружина перечить йому.
Хто це може балакати про його старість! Він приходить, як-раз, до такого віку, коли його слово цінитиметься на вагу золота. Він не має потреби вже змагатися, як замолоду. Але не сміє відсуватися від публичної роботи. Він же ж здобув собі своїм життям великий досвід. Хто може рівнятися з ним? Молодики? Ті, що перші кроки роблять у політиці? Коли не буде там його й усіх тих старших, куди заведуть їх ті необачні голови?
105
Чи то так легко змагатися з тими молодими людьми? — питається Лисовський.
А хто ж каже йому змагатися? То треба стати твердо на своєму новому становищі, на яке поставив його вік і досвід. Треба наказувати! І то так наказувати, щоб мусіли слухати!
Лисовський.засміявся. Не знає вона людей нового типу. Не знає вона того нового молодого покоління.
А хіба ж він не був молодий? — дивується дружина. — А він же ж знав своє місце і знав вагу' сивих голов.
То не те! То тепер не те! Він дуже радий, що сьогодня сидить тут. Бодай має почування спокою. Бодай не потребує виходити з рівноваги! А то слухати тих божевільних людей і мати ту певність, що вони насміхаються з його слів! Що хоч би він говорив до них, то як горохом до стіни кидай, — вони однаково зроблять своє! Хіба ж це вже на його вік, на його сивий волос?
А все ж таки краще було б, коли б він був сьогодня у Львові.
Лисовського подратували ці останні слова. Він так уважливо прислухається до мови своєї дружини, до збентеженого тону її голосу, хоче її розважити, хоче взяти на себе всю вину, що він сьогодня не там, тільки тут. Але останні слова таки виводять його з рівноваги. Він же ж тільки тому й не поїхав, що вона не пускала його. Казала, що напав її якийсь дивний страх. Боялася вибуху революції. Хотіла, щоб він був біля неї в цей непевний час. І він сам попав під вплив її трівоги. І він почув страх перед тими невідомими подіями, які наближалися до них, загрожували зруйнувати їх спокій, кинути їх у крутіж вихору. І ось вважав, що в такий непевний час єдиний його захист у рідній хаті. Коли б і прошуміла буря над іх головами, то тут, на своїй загороді, він спокійний бодай за своє життя. Тут він і зможе роздумати краще, що й як йому робити.
Тепер уже він не знає, чиї це слова, чиї це думки, чи його, чи дружини. Вони на диво так дуже погодилися обоє, щоб тепер не виїздити йому з хати. Вона висловила таке бажання і він пристав до нього всією душею. Заспокоївся. Сидить у хаті і жде, що принесе хвиля. Потім уже буде розмірковувати. А тут тобі й на! Докори дружини. Чому він не у Львові? Хіба ж вона розуміє, що то значить бути тепер у Львові? Брати відповідальність за все, що там начинять? Змагатися й бачити, як програєш? Як ніхто не прислухається до твоїх слів, як ніхто не числиться з твоїми порадами? І врешті бути посередньо-активним творцем діла, проти якого обурюється вся твоя душа? Ні, цього вже справді забагато! Чого ті жінки вторкаються у не своє діло? Чого вони не можуть зрозуміти свого місця, своєї ролі? Хотів дати відповідь своїй дружині, але знечевя почув її крик.
 — 	Ти бачиш?...
Схопилася з крісла й кинулася до вікна.
 — 	Ти бачиш? — повторила в розпуці ще раз.
Тепер уже й Лисовський підійшов до вікна і тільки кинув оком на
те, що діється на вулиці, як почав тремтіти на всьому тілі. Це, що він там побачив, було таке страшне, що відібрало в нього й ті останки сил, якими ще тримався. Тепер він зрозумів, що це вже не жарти, що тут уже все пропало. Що вже пішло на безголовя, яке мусить довести до катастрофи.
Вулицею, попід його вікна, переходив малесенький відділ дітей із крісами на плечах. Передом іде один четар і той божевільний учитель Сумний. Лисовський довший час не може відорвати своїх очей од тієї жахливої картини. Намагається обхопити її душею у всіх її наслідках. Не всилі знайти достаточної розвязки, яка могла б його задовольнити й заспокоїти. Погинається від жаху, що почує з того боку вулиці торохтіння австрійського скорострілу і тут же перед його очима простелиться цих кільканадцять необачних постатей, та заллються у своїй власній крові. Це було перше і найскоріще вражіння од тієї картини. Що потім далі приходило йому до голови, які думки розривали його мізок, того він уже не знає. Так його це приголомшило, так його це прибило, що стоїть, мов непритомний. Чує тільки, що щось балакає до нього дружина, що про щось його просить, ловить його за руки, кричить, кудись його тягне. Він не слухає її мови. Що він тут порадити всилі? Куди піде? До кого? Хто його послухає?...
Але ж ти мусиш іти спамятати їх. Ти відповідаєш за це! Ти і олова повіту! Як це? Щоб діялися такі безглузді речі й щоб ти не знав Про них? Тобі ніхто не повірить, що ти не був провідцею цього всього! Ті. мусиш іти, розігнати їх! Спинити їх божевільну роботу!
Лисовський слухає вибухів своєї дружини зовсім спокійно. Не відповідає. на її слова, не виконує її волі. Це ще більш її бентежить. Вона не всилі зрозуміти, як він може так легковажити собі її слова.
Чи я при памяги? Чи я при здоровім розумі? Що це таке? Я тут нічого не розумію! А може ти справді в змові з ними? Може ти знаєш про псе й вони роблять це з твого наказу? Чоловіче! Куди ти йдеш? Куди нас це все веде? Чи ти роздумав, який може бути цьому кінець? Адже ж зараз прийде сюди військова патруля й тебе заарештують, як морального провідцю того божевільного, безглуздого бунту! Що я бідна робитиму без тебе! Яку ти зготовив мені долю на мої старі літа! Тебе розстріляють або повісять, твої доми сконфіскують, мене викинуть на вулицю, як останню старчиху. Я простягатиму до людей руку по милостиню...
Попала в спазматичний плач, одчайний, божевільний. Але ніхто її не заспокоює, ніхто не лагодить її болю.
Лисовський стоїть іще далі біля вікна. Він перечисляє, скільки то йде їх. дивиться на їх одіж, на рухи їх ніг і під такт їх маршу та під юлосіння своєї дружини заспокоюється. Відчуває по-текшу в душі, що він сидить сьогодня в хаті, що не поїхав до Львова, що взагалі не потребує дивитися на те все, що діється в краю. Зрозумів в одну мить, що це не буде відорвана подія. Це вже хтось приготовлював, коли гурток „маркачів поважився появитись із крісами на вулиці. Вони певні того,
що хтось стоїть за ними. І в ту ж мить, коли додумався до того, злість починає потрясати його душею на тих божевільних, що підпалили вогонь революції. І рівночасно відчуває полекшу, що він ні про що не знає, що до нього не приходив ніхто, ніхто не радився його, не втаємничував його. Не потребував змагатися, не мусів трівожитися заздалегідь. Що його це все обходить? Що йому це може пошкодити?... Що собі наварили, те й питимуть! Він тут ні при чому...
Крізь його уста проривається скілька слів, вислів почувань його душі:
 — 	Га, що ж? Нехай діти бавляться...
Та ті слова ще більш збентежили його дружину.
 — 	Ти називаєш це забавою? Такий шалений вчинок? Ти замісць піти, й навести лад, спинити пролив крови, називаєш це забавою?
 — 	Оксано, — промовив холодно Лисовський. — Чи ти думаєш, що можна їх спинити? Там уже добрі голови позаходилися коло того діла, коли таку їдь отрути защіпили в душу цим дітвакам! Моя хата зкраю. Ніхто мене не радився, не піду я наводити ладу. Не моє це діло — не буду я до нього втручатися...
Оксана хотіла дати вже відповідь на його слова, коли відчинилися двері й, як буря, влітає до кімнати пані Лімницька.
 — 	Пане после, рятуйте! Пане после, як маєте хоч дрібку прихиль-ности до нас, рятуйте нас, — починає благати Лисовського, уся в гарячці. Говорить до нього по-польськи і в тій же мові обоє Лисовські дають їй відповіди.
 — 	Пані добродійко, що такого? Що сталося?
 — 	Пане после, ви не бачили? Мій Ромусь пішов з ними! Боже мій, боже мій, що він робить, що він робить! Пане после! Дорогий наш!
 — 	Невже ж Роман також там був? — дивується Лисовський.
 — 	Пішов у першому ряді, з крісом через плечі. Боже мій, боже мій! Ромусю, Ромусю! Чого ти мене заганяєш у могилу! Пане после, рятуйте! Ходіть, поможіть мені завернути того смаркача!
 — 	Пані добродійко, не моя сила! — заявляє їй спокійно Лисовський.
Лімницька дивиться на нього і спершу не розуміє, що він говорить. Потім, коли вже усвідомлює собі, кричить у розпуці:
 — 	Пані послова! Поможіть мені ублагати свого чоловіка! Ви теж мати, ви зрозумієте біль мого серця!
Зловила Лисовську за обидві руки. Дивиться на Лисовського то на його дружину такими стрівоженими очима, такими сльозами вмивається, що Лисовська починає теж вговорювати свого чоловіка.
Надармо. На всі прохання обох жінок він заявляє одно: не буде втручатися в діло, яке може дуже дорого обійтися. Це не забавка. Це божевілля. І всякий рух у напрямку зведення його у відповідне русло може бути дуже обоюдний.
Лисовський зрозумів уже тепер, що небезпека загрожує з двох боків. Не сумнівається вже, що це признака вибуху революції. Це вже
йому ясно. Що революція може скінчитися невдачею — того треба сподіватися, це доля всіх революцій. І промовляє за тим ще й те, що, оскільки він знає, вся справа зовсім неприготована. Які наслідки для нього могло б потягти за собою здавлення революції, коли б він вмішався в неї, він це дуже добре бачить і розуміє. Але й того він не сміє спускати з ока, що може ще все щасливо скінчитися для цих божевільних. Яка ж була б тоді його роля, коли б він намагався тепер гасити її? Чи пошанували б його сиву голову? Чи вважав би хто на це, що він — старий діяч? І з хвилею, як це зрозумів, зродилася в його душі тверда постанова: виждати. Запертися в своїй хаті і ждати, що буде далі. Не сміє знеславлювати себе. Знає, що коли все піде добре, він стає першою особою в повіті. Годі йому тепер нищити працю всього свого життя.
Виждати! Спокійно виждати... — вмовляє в себе.
Не дає себе вблагати. Заявляє, що він нічого не поможе. Ніхто його не послухає. Це вже добре хтось приготовив. І хто вийшов з крісом на вулицю, знає, що не сміє завернутися...
 — 	Але ж, пане после, мій Ромчик, мій син єдиний! Рятуйте мені хоч мого сина! — благає Лімницька.
 — 	Пані добродійко! Ваш син пішов вкупі з иншими. І як ніхто з них не завернеться, так не завернеться з дороги й Роман!
 — 	Пан посол похваляють вчинки цих божевільних?
 — 	Похваляти?... О, ні, я застарий, щоб одушевлятися революціонерами. Але я розумію душу молоді! Раджу вам, пані, не намагайтеся навіть завертати його.
 — 	Але ж я не лишу, не лишу його. Що ви говорите, пане после! До чого це? Я його зараз заберу до хати. Я піду і з вулиці заверну його додому.
 — 	А я дуже щиро не раджу вам. Ви тільки до цього доведете, пані, що він вам втіче з хати й піде до війська. Коли сьогодня минеться йому щасливо, вся річ у тому, щоб задержати його в нашім місті.
Пані Лімницька стратила зовсім рівновагу. Вона аж тепер проглянула всю безодню свого нещастя. Не намагається вже переконувати, прохати посла. З розбитою душею, майже не прощаючися, вона залишає хату Лисовських і йде перед собою. Така приголомшена, розто-рощена, розбита...
Тим часом Лисовський упав у крісло і закамянів у ньому. Таке те все чуже для нього й таке неждане, що він не всилі запанувати над своїми думками, визначити собі ясний шлях. Почуває одно: що він опинився серед збурханих хвиль і вони шумлять довкола нього, гудуть, клекотять, а він, немічний, мусить ждати, що з ним починиться. Побачив себе самітним, безпомічним. Закипіло коло нього нове, невідоме йому життя, хтось наладив нове русло, впустив у те нове русло всю силу... Не питався його, лишив його осторонь, як би його зовсім тут не було.
109
Почуває жаль до тих таємничих рук, що працюють без нього, вважає це за удар для себе. Викинули його із свого гурта. Чому?... Чи знали, що він не піде з ними? Чи вважали його вже зробком, не-ужитком?...
Мимохіттю кинув очима на свої руки, сухі, поморщені, зелені, що так і тремтіли без упину. І вмить усвідомив собі своє життєве становище.
Почув, що він старіється. Що вже постарівся. Так, він і не завважав того, як налетіла на нього старість. Як він змаргав своє життя у безупинній праці й прийшов уже до того краю, де починається — ніщо...
Посміхнувся кисло. Став хитати головою. Притакує — чи своїм думкам, чи комусь невідомому, хто розмовляє з ним. Тепер він зрозумів усе. Його ж не могли кликати туди, де зважилися починати шалене діло. Він не міг нічого їм помогти. Мусів би був тільки спиняти їх. Так, так, вони краще, ніж він сам, зрозуміли, хто він такий, які його сили. Викинули його поза рями свого нового життя...
Пустив свої очі у безмежну даль. Не дивиться нікуди, нічого не бачить. Заслухався в розмову-шепоти таємничих голосів, що залітають до його мізку з безкраю. Замлів так. Сидить і прислухається до гою. що вчувається — невідомо звідки, невідомо ким проголошуване. 1 коли зпоміж усіх голосів вибивається один, дзвінкий, молодечий, запальний, він почуває роскішне хвилювання свого серця. Усмішка щастя розис-нює його лице. Починає тремтіти від зворушення. Почуває, як молодеча сила пориває його на великі змагання, веде в невідому країну праці, чинів, успіхів, показує йому вінець слави, засипає його шаленими оплесками тисячної юрби, яка, задивлена в нього, заслухана в його слова, бачить у ньому всі свої надії, наділяє його всіми почестями, стелиться йому під ноги, кличе до нього: слава! слава!...
І він стає на вершинах своєї слави. Чує, як його слово — наказом для всіх. Як ніхто не важиться противитися його думкам, його словам, його наказам. Як він стає всесильним владником душ свого народу. Як, куди б не зявивси, схиляються перед ним голови, простягаються до нього руки, і вистарчить йому стиснути простягнену руку, щоб побачити, як наділяє щастям людину, на яку звернув увагу. Куди не появиться, скрізь чути за його плечима шепоти: пояснюють одні одним, хто він, що він зробить, що тепер робить. Ті, що ближче втаємничені, розяснюють тим, що тільки чули про нього, але не знають усієї правди. І бачить, як побожно задивляються в нього очі тих, що аж тепер збагнули-проглянули всю велику правду про нього. Як хочуть вичитати з його лиця, з його очей всю велич його діл, всю силу його мо-гучости. Він стає предметом подиву. Він почуває, що виріс понад юрбу. Відділився від неї, став чимось окремішним, нічим не звязаним із сіриною юрби. Куди не повернеться, що ні робить, він завсігди є сам собою, окрема, визначна постать, пан своєї волі, предмет подиву свого оточення... Чує довкола себе тільки таємничі шепоти: о... Лисовський... Це Лисовський? Ага!... А я й не знав, що це він... Гарний хлоп!...
Ну, ну... Де, де Лисовський?... Ага? Той-о?... Це він?... Де, де, покажіть...
І в ту ж мить, куди ні залітають ці шепоти, очі всіх звергаються до нього: і тих, що не бачили його й цікаві б його пізнати, і тих, що показують на нього, і тих, що, хоч і знають його, але не можуть іще раз, вкупі зо всіми, не подивитися на нього.
А він чус це все, знає це все, відчуває те все й тільки борідку свою пригладжує лівою рукою, а його лице мимохіттю приймає такий вираз, який найбільш поваги додавав би його постаті. Тим часом підходять до нього, схиляють голови перед ним, він стискає руки, й відчуває те велике щастя, яке приносить скрізь, куди б не появився... до кого б не доторкнувся.
Коли потім ідуть жваві промови, він мовчить і слухає... Жде своєї черги. І знає, що всі дожидаються, щоб він промовив. Із того, як в-одно звертаються в його бік очі учасників збору, він відчуває нетерплячку: чого він ще мовчить чому він уже не промовляє. Іще не пора... Дорожиться... Аж поки не перебалакають свого ті, що починають вибиватися...
Тепер він підводиться... Чує, як шепіт проходить крізь залю... Чує, як схвильовує її одно одніське слівце: Лисовський...
І він говорить. Не говорить — вяже таємничі нитки між своєю душею й душами тих, що заслухаються у його великі слова. І тими невидимками-нитками, тією таємничою сіткою обсновує навіки душі своїх слухачів. Хто слухав його могутньої промови, той не забуде ніколи його слів, його голосу, його постаті...
Таррр-рах!...
Він сидить немічний, самітний у своєму кріслі. Бачить крізь своє вікно, що починає точитися нове життя. Без нього, мимо нього, проти нього, по ньому. Ніхто його не кличе на пораду, ніхто не втаємничує його в те нове життя... Ідуть вулицями чужі йому люди, йдуть на божевільні, безглузді вчинки — сами, без нього. Проходять поуз його хату, з її вікон визіплюється до них мертва пустка. Проходять поуз неї, як біля домовини. Поховали його в його хаті. Похоронили його живцем. Живого поклали в труну навіки... Й байдуже...
Починає тремтіти всим тілом. Почуває холод...
Помалу починає розуміти, що вже його життя минулося... Прийшла старість. Немічна, безпривітна. І принесла вона йому те, чого найменше ждав — забуття. Він сидить тут, жива людина, посол і представник повіту, вислів волі народу і враз із тим почуває, що він уже: ніщо. Життя йде попри нього, як би його зовсім не було.
Гіркий біль здавив йому душу. Жаль до тих, що відмежувалися од нього.
А що ж буде, як він справді закриє очі? — застогнала його душа. — Коли тепер, за життя так споневажують його, так обходять його мовчанкою, що ж буде, як його не стане між живими?... То це та слава, та вічність, та память людей?... Хіба ж це справді ніщо инше,
як тільки блудний огник, фантом, що за ним він погнався замолоду, і ось ще за життя свого згубив його слід? Чого ж було стільки зусиль класти, чого було стільки побиватися, коли так нікчемно доводиться кінчати вік? Що він мав від усього свого життя? Де радощі життя, де життєва роскіш? Нічого, нічого не зазнав, погнався за фантомом, який привів його у провалля? А життя провалюється понад ним, і навіть не завважує того, що там, у безодні свого горя, лежить він, немічний старик, самітний, покинений усіми!
Така чорна розпука заглянула в його душу, що йому аж в очах потемніло. Сидів до тої міри вкритий журбою, що не чув, як відчинилися двері, як увійшли в його кімнату люди. Тільки як долетіли до нього їх голоси, він жахнувся.
 — 	Що? що? що?... Чого хочете?...
 — 	Кажемо, пане после, що просимо вас, щоб ви пішли перебрати староство в свої руки, — мовить уже вдруге Сумний.
Він стоїть із Балицьким і ще одним членом боєвої управи серед кімнати. Коли вперше про це заявили Лисовському; він не розумів їх. Повторили вдруге. Тепер Лисовський кинувся до них:
 — 	Що? Чого хочете від мене? Щоб я йшов староство перебрати? Я?... Ніколи!
 — 	Пане после! Ми втретє вас просимо!
Лисовський визіпив на них свої стрівожені очі. Зрозумів одно: втретє його просять. Втретє... А як ні?... Жахнувся. Що це? Чого хочуть ці люди? Він їх не знає! Вони не приходили до нього питатися, радитися. Тепер загрожують йому? Дивиться на них таким поглядом, як би хотів зміркувати, що йому з ними робити? Роздумує, чи викинути з хати, чи просити сідати. Вагається. В його душі бються два почування: і злість і жах налетіли на нього й змагаються одно з одним. Він то полотніє з жаху, то кровю спалахає від гніву, обурення. Вся боротьба його душі виявляється в виразі його очей.
Коли вже задовго тріває його мовчанка, та його гості починають нетерпеливитися, він зважується поставити питання:
 — 	Від кого, панове, приходите?
 — 	Від боєвої управи.
Лисовський посміхається. Йому згадалися його власні слова: нехай діти бавляться... Бачить, що добре бавляться. Вже й боєву управу склали. Що ж? Нехай! Такий пустий сміх захоплює його душу, що мусить з усієї сили панувати над собою, щоб не розісміятися їм в очі. Та цим душевним своїм сміхом він перемагає й жах і злість, відзискує рівновагу. Питається з цинізмом:
 — 	Панове з наказом до мене? Від своєї військо... боєвої управи? А як я не схочу скоритися вашій управі?
Хвилину мовчать. Потім Балицький мовить:
 — 	Ми не ждали такої мови від пана посла.
 — 	А чого ж ви ждали? А чого ж ви ждали? Щоб я вам тут до ніг постелився? Вам, молоді паничі? А ви мене питалися, чи треба того
всього? Діти — бавляться! А ти, старий после, голову свою клади під петлю! Нема, нема! Не знаю ніякої боєвої управи! Ніхто не радився зо мною, чи треба те все робити!
 — 	Пане после! — промовив холодно Сумний. — Боєва управа вам наказує піти з нами і перебрати староство в свої руки.
Лисовський замлів. Це було над його сили. Він не чув ніколи в своєму житті такої мови. Почув у мізку такий біль, як би його молотом по голові вгатили. Такий став відразу малий, як був перед хвилиною, коли сидів тут сам. Але знав одно: не сміє показати своїх почувань цим людям. Хрипким, деревляним голосом промовив:
 — 	Я не признаю ваших наказів, панове.
 — 	Пане после! — крикнув мимохіттю піднесеним голосом Сумний. — Як не виконаєте наказу, ми вас у ту ж мить арештуємо.
Промовив твердо.
Це вже був край усьому. Лисовський такими жахливими очима дивиться на цих нових людей, що Балицький не всилі витримати його погляду. Хотів би злагодити слова свого товариша. Мовить:
 — 	Пане после, ми ще раз вас просимо. Боєва управа доручила нам прохати вас, щоб ви перебрали від старости урядування.
 — 	Знаю, знаю, панове, — не дав йому далі говорити Лисовський. — Бачу що вже не моя сила. Мушу зробити, чого жадаєте від мене. Але тільки при одній умові, а саме, що принесете мені від старости лист, в якому він запрошує мене, щоб я перебрав од нього урядування.
Сумний посміхнувся.
 — 	Дістанете, пане после, таке письмо. Просимо з нами до старости, він вам там усе напише, чого жадатимете в нього.
Лисовський просить їх сідати й сам іде одягатися.
* * *
Гарна соняшна днина. Ранішнє сонце розсипає свіже сяйво по ка-мяних вулицях міста, купає схвильований город у глибокій блакиті. Груди людини дихають вільніще, просторіще. Ясні промінні усміхи сонця настроюють всякого краще, ніж йому поночі почувалося. Дають змогу забути про втому нічної трівоги, про безупинні постріли на всіх вулицях, про торохтіння скорострілів, про все, що всю ніч бентежило мешканців міста.
Здовж вулицею йде рівною ходою, хвилює, як жито в вітрі, бадьорий відділ війська. Свіжі лиця, жваві рухи відріжняють цих людей від того, що вчора бачилося на вулицях міста. Попереду молодий хорунжий. Іде жваво. Вдаряє ногами в такт, як би це був його парадний похід. Лице в нього поважне, та очі всміхаються. Щасливою веселою усмішкою молодощів.
Що ж настроює його так роскішно? Ранішнє сонце? Ясне соняшне сяйво? Глибінь небесної блакиті? Чи може гордощі, що йому довірено велике завдання?
І сонце — бо він в-одно поглядає вгору та переводить свій зір на камяниці міста, освітлені веселим сяйвом від сходу. І блакить неба — бо його очі раз по раз у ній потопають, летять у безкраї простори.
І гордощі молодого старшини, що йде поперед свого відділу — це видно з його ходи, з кожного удару ногою, з кожного поворухнен-ня голови, піднятої вгору. А вже найбільш його молодощі, щасливі свобідні молодощі юнака, що дозволяють йому задивлятися в далеку чарівну картину і поза нею нічого не бачити, нічим не хвилюватися, нічим не трівожитися! Щасливі молодощі!
Чи думалось йому, коли йшов прощатися в садок під віконце, що Зосенька вийде до нього? Що стоятимуть обоє в світлі місяця, заслухані одно в одного, задивлені у дороге лице друга? Яка щаслива хвилина прощання! Як багато надій сплило до його серця за цю коротку маленьку хвилинку... Що для нього тепер усі труди, всі невигоди, небезпеки... Немає в них нічого грізного, бо там береже його щира душа, бо скрізь, куди не ворухнеться, ведуть його глибокі, сині очі, бо всюди, на кожному місці, серед гуку найлютіщих пострілів він чує її любий голос: «Остапе»...
Що для нього війна, що йому всі небезпеки завзятих змагань, коли він знає, що там ждуть його, що там тужать за ним, що там сердечно його привітають... Які ж життєві невзгодини труднощами йому будуть, коли крізь них веде його шлях до неї, коли почерез них стелиться йому дорога до її серця, коли, як труднощі всі переможе, він стане перед нею розсяяний, щасливий, славою вкритий герой...
Чи хоч може прочував своє щастя, як вибірався в дорогу на поклик свого команданта? Ані навіть у мріях, у снах не снив! Він знав одно: Вітовський дав наказ — до Львова. І з тою хвилею забув про все, нічого не бажав, нічого не було для нього в світі понад той наказ. Та поки вилетів у дорогу, пішов прощатися... Ах, який щасливий летів він після того до Львова! Які радощі груди йому розривали! Чи міг того ждати? Чи марив про це? Ніколи!
Якою забавкою була для нього вся важка праця, що впала на його плечі від першої хвилини! Які солодкі були всі його труди, всі небезпеки! Ввесь день на авті. Ледви виконає наказ — вже жде його нове призначення. Він з авта — на авто. Щасливий, що до нього має комендант стільки довірря. Дві постаті плелися в його душі — для них він усе оддав би. Для них життя не пожалів би. Щоб не нахмарилось орлине око Вітовського, щоб глибини блакиті Зосеньки очей не заступила мряка смутку.
Від першої хвилини свого побуту у Львові він не мав часу кинути оком позад себе, не то що! Ввесь день на авті літає по всьому місті. До Народнього Дому вскакує тільки з докладом про виконання доручень і по нові накази. 1 - знову до казармів, по одяги, по муніцію, по кріси. Привозить грузовиком людей, що зміг ще захопити в казармах, поки розбрелися додому. Ще того не покінчив, як уже обняв провід над гуртуванням молоді, що зголошувалася до Народнього Дому, до
військової команди. Наглядає над обучуванням студентів, гімназистів, які ніколи в житті не мали зброї в руках. Тут доучують їх, як тримати кріс, як ладувати, дають їм двічи-тричі стрілити для вправи, він уже грузовиком відвозить їх на найбільш загрожене становище.
І в ту ж мить вертається, збірає новий гурт молоді й — далі.
Як день так ніч, як день так ніч. Ні втоми не відчуває, ні відпочинку не шукає. В його душі розспівалася величия пісня: від неї на великі змагання! Через кріваві змагання доне ї! До неї... До неї...
І коли яка журба сідала на його чолі, то тільки та, що їх так мало, що праці так без ліку, треба б удвоє, втроє, вдесятеро людей, що їх тут є — тим часом, як була їх зразу жменька, так мало що й більшає. І що напливе трохи молоді з міста, розкривається стільки прогалин, що в-одно треба більше сил, ніж буває. Помалу кожна хвилина, кожна проїздка здовж вулиць Львова починала навівати сум на його душу. Він бачив одно: всі їх зусилля йдуть у тому напрямку, щоб заповнити прогалини. І чим далі посувалися, тим ясніще бачили, що ще далеко до забезпечення всього, що треба б. А вже подумати пра те, щоб іти вперед у праці, у змаганнях, щоб заступати людей на становищах иншими, свіжими, щоб дати людям змогу відпочити, віддихнути — про це, поки-що, й думки не могло бути. Ким їх заступити? Коли на боєвій лінії виринають в-одно нові потреби! Кого послати на їх місце? Коли на нові позиції людей немає! Коли й занятих становищ нема ким захищати!
Ох, які гіркі почування почали вкрадатися в його душу! Як вони притемнювали сонце його щастя... Бо чи ж міг він спокійно дивитися на це, як люди, що стояли від першої хвилини на своїх місцях, спершу бадьорі, завзяті, починають помалу томитися з голоду, вистоювання без упину на занятих становищах, потім допитуються очима, врешті й словами, коли їх заступлять иншими? А на все це ні в кого ні якої ради? Він бачив, як провідці були спершу безсилі. Кидалися на всі боки. Ждали допомоги. Не приходила. А люди падали з ніг. Треба було яким не-будь способом затримати їх на становищах, підкріпити їх сили. Зродилася у когось думка, щоб штучним способом розрухати привялі сили перших завойовників Львова. Пішли накази тут і там, щоб кидати крісові сальви в повітря. Давали працю одним, родили в них енергію. А всіх инших, що стояли на найближчих становищах, але зза камяниць не могли знати, що діється, удержували в великій натузі всіх сил, усіх нервів. Підтримували свідомо хвилювання, щоб родити новий зав-зяток, свіжу енергію. А тим часом гурток жінок і дівчат, що став до праці в нашвидку уладженій військовій кухні в бурсі біля Народнього Дому, розвозив і розносив серед пострілів і куль здовж вулиць Львова харчі для вартових, що стояли на своїх становищах від першої хвилини.
Але того всього було замало. Всі відчували, що як не прийде зміна, як не напливатиме допомога з міст, із сел — годі буде цим гуртком людей, тисячкою захоплених у казармах Українців, удержати Львів у руках проти всього польського населення.
Аж ось сьогодня вночі прийшла перша більша допомога із Золо-чева. Це вже було те, чого ждали від першої хвилини.
Які в них були радощі! Як легко дихалося всім! Скільки надій відразу, в одну мить вступило в їх серця!
Як розяснилася й його душа! Геть зневірря! Геть чорні думи! Йде бистрий лет! До хмар! До зір! До щастя!
Що?... Залізничий дворець? Загрожений? Втрачений?... Дрібничка! Пусте!... Відібє! Відбере з ворожих рук! Пробоєм піде, візьме у наступі!... Свіжими силами чуда доконає!
Хто сміє говорити, що занедбали?... Робили, що могли! Більш робили, ніж сил ставало! Творили понад сили! А що залишено — тепер пора ще приступом відбити!
Гордо підводить голову вгору. Твердо вдаряє ногами. Бо позад себе чує гомін гурта людей, здорових, свіжих, на все завзятих...
Сміливо вперед!
Та не так легко було направити, що пропущено. Наближалися до кінця Городецької вулиці. Вже годі було пройти спокійно. Попали відразу в перехрестний вогонь польських становищ. Не було часу роздумувати, що робити. Засипані польськими кулями, відповіли своїми сальвами. Перестрілювалися, відстрілювалися. Посувалися далі.
Одстало від них кількох ранених. Завернулися вільною вулицею до найближчої стежі. Нікому було ними журитися. Мусіли радити собі, як могли. З допомогою прийшли їм українські залізничники, що мешкали в цій частині міста.
Хорунжий посувається далі попереду свого відділу. З очей падають блискавки завзяття, з уст сипляться в-одно тверді накази команди. Не минає хвилина, щоб з його короткого кріса не вилітала куля до ворожих рядів. Ні одна не летить так собі, самохіттю, на вітер. Кожна націляється в найбільш відповідальне місце. За кожною сипляться зойки, стогони. Завзяття й спокій хорунжого кріпить силу в товаришів. І хоч не може передати їм свого спокою, скріпляє їх завзяток, безоглядність. Ідуть, як леви, вперед.
Від довшого часу звертало вже увагу хорунжого торохтіння скоро-стрілу з залізним ого двірця, який обстрілював вуличку, що веде просто до станції. Він зрозумів, що ці постріли здержували польську боївку від нападу на станцію. Але й їм не легко було через них дібратися туди. Коли вже пробилися попри польську лінію, мусіли всіх сил докладати, щоб не попасти в огонь власних скорострілів. Поки-що чули виразно голос тільки одного. Але а ну ж візьмуть їх за ворогів і сипнуть сальвами з кількох пащ? Як дати знати? Що робити? В одну мить зважується залишити людей на місці. Нехай дожидаються його поклику. Нехай поки-що приводять свої сили до ладу й ще тут і там відбивають ворожі напади. Сам він з одним своїм товаришем летить, що сили, в напрямку двірця... Цих кількох хвилин бистрого бігу були вічністю. Було це страшне змагання між життям і смертю. Трагічне. Бо смерть загрожувала йому від кулі власного козака, з руки рідної людини. Не помагало, що махав рукою, хустиною... Даремні всі його знаки. Не помагають крики розпуки, щоб спинено на хвилинку вбивчу роботу. Ніякого відгуку. Скоростріл гарчить, торохтить, реве, скалить скажені зуби без уговку. Ніякої ради. Безнадійно. А вже найгірш біля самої станції. Скрізь пусто. Нікого не видно. Тільки в головних входових дверях стоїть скоростріл... Гарчить, гарчить, гарчить... Хорунжий починає кричати без памяти. Мусить же ж бачити його людина, мусить чути його крики й не вгаває. Лють його вхопила. Зловив за кріс, націлився, вже плюнути мав бежевільному в лице... Якась невидима сила шарпнула крісом додолу... Погамувався. Дивиться... Козак коло скоростріла заложив нову ленту. Торощить, скільки сил... Немає ради. Звертає на боки й дістається до несамовитого скорострілу.
Така його захопила злість, так спалахнув усіми нервами схвильованої душі, що вирвав з піхви шаблю й летить без памяти на божевільного. Але як став біля нього, шабля скотилася безсило додолу. Перед ним сидить за скорострілом кістяк — не людина. Лице блідо-зелене, збурхане волосся, очі, пущені в стовп, запали глибоко в ямках. З вигляду лиця молода людина, але зовсім сивий — білий на голові... Хорунжий крикнув. Та постать не повернула голови на його голос. Тільки почала тремтіти ще більш на всьому тілі. Сипле жвавіще вогнями із скорострілу. Мусів зловити непритомного за руку, щоб спинити безглузду роботу. Тоді постать підвела на нього свій зір, одірвала руки від скоростріла, стала благати помилування, чи що такого? Не розумів. Дикі, божевільні очі втопилися в нього, сухі, костисті руки простяглися до його грудей, із засохлих, посинілих уст добувається якесь хрипіння, що його годі було вважати за голос людини. Не розумів, чого хоче ця пів-божевільна постать. Бачив тільки, що має перед собою людину без памяти. Облапав нашвидку руками кишені, не міг нічого знайти. Не знав спершу сам, чого шукає. Тільки за хвилю спамятався. Добув польову пляшку, що засунулася йому на крижі. Насилу влив з неї кілька краплин коняку в уста синього кістяка.
Тим часом, коли втихли постріли скрострілу, почав наближатися помалу до двірця ввесь відділ. Вже козаки підходили до станції, як почувся перший людський згук з уст закостенілого мертвяка. Спершу наглі, уривані стогони, потім безпамятне, дике, божевільне ридання. Зразу сухе й тільки, коли дібралося до серця, поплили з лиця бистрою течією сльози. Помалу почало оживлюватися мертве лице людини, кров напливає до голови і — ось, в одну мить, зовсім неждано, ридання перекидається в сміх — не менш божевільний, ніж був плач — поки накликування хорунжого не доводить нещасного до памяти. Перша його думка: схопитися на рівні ноги. Хотів підвестися. Але в ту ж мить зловився за коліно й упав. І тільки, піддержаний козаками, сів знову на своєму місці, зловив обома руками хорунжого за ноги, прихилив до його колін свою голову. Плакав хвилинку. Тихо, уривано... Тільки вже хлипав... Помалу почав заспокоюватися...
117
Врешті почулися з його уст слова:
 — 	Я живу?
 — 	Живеш, чоловіче, живеш...
 — 	Я буду жити?... — крикнув без памяти.
Новий вибух стогонів-зойків. Твердих. Мужицьких.
Потім короткі уривані слова:
 — 	Пішли вчора... Ввечері... Ждали підмоги... Ніхто не приходив... Посилали до міста... Ніхто не вертався... З усіх боків били на нас...
Дивився каламутними очима перед себе, заслухався у крісові постріли вчорашнього дня.
Потім жахнувся. Крикнув у розпуці:
 — 	Пішли всі. Мені розбило ногу. Я не міг іти. Мене тут посадили. Однаково загину. Кинули патрони. Казали: рятуйсй!...
Тим часом козаки, що розсипалися по двірці, знайшли по тім боці другу, теж таку нещасну, людину. Привели й того до памяти. Взагалі на всьому двірці застали тільки двох людей при скорострілах. Обидва були без памяти, обидва ранені, уже не козаки, вже не оборонці, вже тільки кістяки, тіни людей, які стріляли без думки, без ці-ли... Робили якусь роботу, самохіть, самочинно. Не знали для чого. Не думали про збереження життя. Затратили свідомість того, що роблять, що їх жде. Розпрощалися з життям, з памяттю, з розумінням доцільности своєї роботи... Що ж їх вело за руку? Що їм наказувало виконувати цю роботу?
 — 	Такий мене обхопив страх, як я лишився сам... Я знав одно: тут мушу пропадати... Я не памятаю, не розумію, чого я тут сидів, чого стріляв, чого в-одно ладу вав, крутив руками... Видно вже бог так хотів, щоб я рятував себе. Вночі підходили з усіх боків, кричали, стріляли. Я в-одно ладував і ладу вав, крутив. Крутив, крутив, без памяти...
 — 	Я, відай, таки стріляв. Я, відай, усю ніч мав стріляти, коли мене не вбили. Я чув ще зразу, як довкола мене кричали, стріляли. Потім уже нічого не знаю, нічого не памятаю, що я робив. Що діялось зо мною... Я вже нічого, нічого не памятаю... Я тільки знаю, що мене такий страх був обхопив, якого я ніколи в житті не мав. І я того страху, доки мого життя, не забуду.
Ще два уривані глибокі стогони... Людина скотилася на землю. У ту ж мить заснула. Переносили його на руках. Потім кинулися шукати чогось на двірці — знайшли ноші. Взяли його з собою до міста. Він не проснувся з глибокого сну.
 — 	Безіменні герої! — злетіли з уст молодого хорунжого слова подиву.
Дорога, що нею йшов хорунжий із частиною свого відділу виконувати останні накази, вела попри сойм. Уже наближався до сеймового будинку. Тут доводилося їм без упину відстрілюватися в напрямку городу. Зненацька почув зойк за собою і побачив, як звалився додолу високий рослий козак.
118
Прискочили до нещасного товариші й один оклик жаху залунав з уст усіх:
 — 	Стріл у голову!
 — 	З вікна!
Цивільні стріляють!
Ще не міг хорунжий добре роздивитися в рані, як уже з крісів його козаків гримнула сальва до вікон камяниць. Не здержував. Не міг і не хотів. Сам пішов би розправитися, як би знав, звідки впав стріл і як би по тім боці городу не стояла польська боївка, з якою треба б зводити бій раніш, поки дібрався б до камяниць. Та й не міг цього робити, бо мав инший наказ. Не його діло вдаватися в боротьбу з боїв-кою. Він мав повести свій відділ у той бік міста. Там іще вчора було тихо, — сьогодня вже трівога. Загрожена Зелена вулиця від Стрийсько-го парку. Але поки одні забірали з собою вбитого товариша, а инші сипали сальви то в напрямку польської боївки, то до вікон камяниць за нею, він не здержував їх.
«Стріли в голову» — було для них від першого дня найстрашніше марево. Не було такої години, щоб цей упир не потряс усіми, до кого долетів. Значиться, або в камяницях у тій части, яка в українських руках, ховаються польські «лицарі» і стріляють з вікон до козаків, що проходять вулицею, або починають брати участь у боротьбі невійськові горожане. Поки-що найбільше було таких випадків, що покладуть трупом, стріляючи в голову згори, самітнього козака, що заблукається десь у вуличках. Ці стріли в голову вносили що-раз більшу трівогу в ряди козаків. Появився навіть наказ команди, щоб ніхто не ходив одинцем.
Вчора трапився новий випадок. Ішло Зеленою вулицею двох козаків. З одної брами вилетів позад них молодий мужчина й, майже прикладаючи їм бравнінг до черепа, вбив одного й другого. Від цього схвилювалося військо, зібране в Народньому Домі. Треба було сильної праці, щоб заспокоїти обурення козаків і спинити діло помсти, насильства. Знали, коло котрої камяниці впали обидва підступно замордовані. Але хто бере запоруку, що саме там мешкає нікчемник, який так підло збавив їх життя? Трохи не бунтувалися. Годі буде йти вулицею, як не буде кари для цивільного населення за таке вмішування до боротьби.
Хорунжий був свідком усього того хвилювання в Народньому Домі. Бачив, як сотник, що мав тоді службу, переконував, вговорював, заспокоював. Чув, як його слова падали даремно. Чим-раз голос-ніще гуділи козаки. Де-хто ловив за кріс, хотів іти. Не було ніякої ради.
Покликали Вітовського. Бачив, як журливі думи заслонили йому лице, коли став перед козаками. З подивом прислухався, як Вітовський гремів на тих нікчемних зрадників, тих чорних лицарів, що, замість стати віч-на-віч до отвертої боротьби, ховаються за мури камяниць, за двері й стріляють до беззбройних людей, стріляють у голову, ззаду в плечі. Нікчемники, прості кримінальні злочинці! — гремів. Але рівночасно його слова заспокоювали схвильованих людей. Він запевняв,
що буде жадати від Національної Ради, щоб узяла закладників зпоміж найвизначнішої польської інтелігенції — вони відповідатимуть за кожний скритовбивчий стріл, за кожний стріл у голову! Розворушені козацькі серця почали заспокоюватися. Промовило їм до душі, що годі вбивати у відплату людей з першого зкраю дому. Людей невинних, які й сами може осуджували б такий ганебний вчинок.
І як учора Вітовському пощастило заспокоїти схвильованих людей, так він сьогодня й не намагався навіть противитися висловові гніву, який прокинувся в його відділі, коли підступна вбійницька куля поцілила одного козака. Він сам уже відчував це, що тут як не прийде до досадних репресій за такі вчинки, то доведеться покидати місто хоч би перед самими пострілами зза мурів, з вікон, у плечі, в голову. Боротьба з підступними, скритовбийчими стрілами громадян у великому місті — страшна. І відповідь на неї може бути тільки одна: така немилосердна кара за кожний постріл, щоб таки нагнати страху населенню. Тим більше, що йде справа з таким підступним, завзятим, таким безоглядним ворогом.
Поки хорунжий міг зважитися відкликати своїх козаків, зачуває, що до боєвої української лінії, яка стояла проти польської, дійшла вже звістка про цей стріл. Тепер уже й з лінії летять постріли просто у вікна. Аж ось почувся брязкіт торощеного шкла, яке посипалося на хідник. То український скоростріл почав своє діло нищення, за-місць у рядах боївки, у вікнах супротилежних камяниць. Косить без уговку. Немилосердно.
Цей бренькіт товченого шкла дає змогу хорунжому спамятатися. Падають з його уст слова команди. Коли це ще відразу не спиняє його козаків, він вказує їм, що помсту за їх товариша взяли в свої руки инші. Ще раз падає наказ — і відділ посувається вперед.
Ідуть понурі з похнюпленими головами. Куди не дівся їх ранішній настрій!
Як проходили попри свої стійки, не здержували наболілих вибухів. І ці й ті затискали тверді кулаки, з грудей виривалися безжалісні погрози.
І хорунжий не той уже, що був уранці. На кожному ступні, зпоза кожного вікна, з усіх усюдів визіплюється до нього смерть.
І хоч він за ввесь час війни не лякався її, хоч, може сказати сміло, шукав її, — ніколи не уявляв собі її такою ганебною, як сьогодня. То було завсігди в полі. То було за якусь справу. Для якоїсь ціли — святої, або менш важливої, але для справи, за яку він наставляв свої груди. І той хтось, хто мав йому нанести смертельний удар, стояв теж проти нього. Це було змагання: або та, невідомий, незнаний мені, вороже, покладеш мене в могилу, або я тебе зжену зі світу як представника тієї ворожої сили, з якою йде змагання. То досі він стояв завсігди з відкритим лицем і так само стояв проти нього його ворог. І ті кулі, що свистіли в нього коло голови, ні раз не були йому лячні. Він навіть не повертався на їх дзижчання. Знав, що або минеться йому
або попадеться. І на це нема ніякої ради. Бо й він таку ж роботу чинить. І він таке ж діло знищення сіє зі свого кріса. Це була гра. Це було змагання сил, думок, ідей. Він знав, чого хоче й за що наставляє свою голову. Це була жорстока, дика, але проста гра. А тут?...
Мимохіттю дрож пройшла йому по тілі. В очах потемніло. Була одна коротка хвилинка, коли крізь мізок йому мигнуло жахливе питання, чи живе він іще, чи може вже попала йому в голову злочинна куля і він ще тільки відруховим останком думок почуває, що йде вулицею, а на ділі вже падає додолу. Униз. У темінь забуття... Мусів запанувати всею силою волі, щоб не крикнути з розпуки. Крізь очі мигнули йому блискавки, що спершу засліпили його, в очах йому потемніло і в ту ж мить пролетіли крізь них чарівні вогні, ясні, фіолєтні, то знову хрус-тально-срібні. Він здрігнувся, повів рукою по очах і спамятався.
Це тільки примари. Одітхнув лекше. Але рівночасно почув, як здавило його щось коло серця. Чи ж би прочуття? Чи ж би справді ждала його така підступна куля? Чи ж би судилася йому така ганебна смерть? Зза муру? Зза рога вулиці? Зза брами камяниці? У плечі?...
Вже не звертає уваги на настрій свого відділу. Бо й чого? Хіба ж він сам що? — Инакше себе почуває? Хіба ж у нього не вмліває душа з трі-воги, з жаху перед невідомим злочинцем, що засівся й чигає на нього? Що ж доброго може він сказати для розваги своїм людям? Скаже, що дурні вони зі своїм побоюванням?... Посміє сказати? Так нехай! Нехай розважають себе, як усякий знає, як може! Нехай виливають свою злість, свій гнів, свою тривогу перед товаришами недолі. Нехай їм через те лекше стає на душі. Він у безсиллі не може їм дати слів розваги! Нехай!
Так, не запримічаючи цього, дійшов він до головної вулиці Кароля Людвика. Коли проходив нею, залітали до його ушей з усіх вулиць праворуч сильні постріли. Йшла завзята боротьба коло будинку головної почти. Та він тільки минав ці вулиці, бо квапився виконувати останні накази.
Аж ось долетів до нього жахливий крик козака з його відділу й рівночасно почув угорі удар зачинюваного вікна. Не було сумніву, що до них стрілили з цеї камяниці, куди вони переходили.
Відділ спинився. Хорунжий підходить до козака — дізнається, що його ранено в руку. Спалахнув таким гнівом, аж очі йому заискрилися. Вмить кинув наказ:
 — Обсадити обидві брами!
Поки ще козаки виконували його наказ, він зводив у душі шалену боротьбу. Не міг зважитись остаточно, що йому робити. Знав одно напевно: він не сміє цього залишити. Не думав ні про команду, ні про свою відповідальність. Почував одно: до його відділу стрілили з вікна камяниці. Злочинець тут. Злочинця мусить покарати. Як?... Про це не думав. Був тільки свідомий свого завдання. Не знав ще, як забратися до виконання.
121
 — 	По двох на кожний поверх. Нічого не робити, нікого не доторкатися. Я буду скрізь.
Коли шістьох людей відійшло горі сходами, крикнув до вартових:
 — 	Нікого не впускати, ані не випускати.
Тепер узяв з собою трьох козаків. Пішов на третій поверх, найвищий.
Годі уявити собі той жах, ту трівогу, яку скрізь викликала поява цих людей, у кожній хаті. Але ні крики, ні погрози не доводили до бажаного висліду. Поза сполошені погляди, поза сполотнілі лиця та крик дітей не могли нічого дізнатися. Ніхто не стріляв. Вікна були зачинені. Ніякої зброї нема.
Люди, в яких хорунжий переводив перешукування, приходили помалу до памяти. Починали відказувати на тих дурнів, на тих смарка-чів, що замісць примиритися з тим, що є, ведуть боротьбу. До чого це доведе? Який буде вислід? Сьогодня вже другий день люди голодують. Неможна нічого купити, годі з хати вийти.
Мужчини намагалися балакати по-українськи, жінкам це не йшло. За те вони перебірали головну ролю в лаянні тих «смаркачів», тих «дітваків», що пориваються з мотикою на сонце. Чи ж то всі не знають, що Східня Галичина — українська? Що Львів мусить належати до України? Всі хочуть мати свою державу — чому ж би Українці не мали мати того, що й инші народи?
Хорунжий не слухав цих балачок. Ні плачі його не зворушували, ні заяви льояльности не захоплювали його душі. Він в-одно кидав грізно питання:
 — 	Хто стрілив з вікна?
Розуміється — нові вибухи плачу, нові спазми жінок, нові реви дітей... Але виновника нема. Відчиняють усі шафи, всі столи, розкидають ліжка... Все те роблять сами господарі на доказ, що нема в їх хаті зброї. Але чим більш вони гамору чинять, чим гірший нелад кидають хорунжому перед очі, тим сильніще завзяття підступає йому до серця. Тим дошкульніше починає муляти його душу потреба, жадоба помсти.
На жаль, пройшов крізь увесь поверх безуспішно. Не може примиритися з цим. Не хоче так без нічого відхопити на нижчий поверх. Він мав вражіння, що це на третьому поверсі гримнуло вікно. І то як-раз посередині.
Увійшов ще раз до мешкання, на яке мав найбільше підозріння. Мешкав у ньому судовий радник. У хаті був батько, старий сивий м'уж-чина, його дружина, донька — молода панночка — й син радника, денак літ коло двадцяти. Вже за першим разом, як входив у цю хату, бачив велике стрівоження на лицях усіх мешканців. Найбільш блідий був син і його сестра. Коли тепер входив сюди вдруге, знати було на присутніх іще більший жах. То як минеться велике нещастя й людина ще не
спамятається, а воно вже приходить удруге, таке воно страшне, таке убійче, — ось що читалося на лицях мешканців цієї хати. Найбільш уразило хорунжого те, що молодий панич посміхався, коли він входив тепер у хату. Не міг зрозуміти причини, але набрав певности, що тут саме треба шукати виновника. Підходить просто до юнака:
 — 	Ти стрілив з вікна? — гримнув грімким голосом і в ту ж мить зловив його за сорочку на грудях.
Почувся одчайдушний плач матері й доньки. Старий радник кинувся заспокоювати.
 — 	Дайцє спокуй! Та дайцє спокуй! Пан поручнік чловєк! Дайцє собє спокуй! — лепетів старий батько.
Коли тим часом юнак не давав ніякої відповіди, хорунжий спалахнув ще більшим гнівом. Почав трясти своїм ровесником, як стебелинкою:
 — 	Ти стрілив з вікна! — промовив твердо вже не питанням, уже рішучою заявою.
 — 	Пан поручнік може твєрдзіць так станофчо? — процідив блідий радникович, силуючися на спокій.
 — 	Ти стрілив з вікна! — промовив іще сильніще хорунжий.
 — 	Пане поручніку, я налєжен до пшеціф-поєдинковей лігі! — почулася відповідь молодої людини.
Хорунжому викривили ці слова лице до погірдливого насміху. Нічого не відповів. Кинув наказ своїм козакам:
 — 	Перешукайте хату до дна. Тут мусить бути бравнінг, з якого свіжо вистрілили.
 — 	Пане поручніку, ту нє тилько сьвсжо вистшельонего бровнінгу, в нашим дому вогулє жаднего оренжа нема, — промовив уже зовсім спокійно молодий мужчина і при тому посміхнувся тією самою посмішкою, яку побачив на його лиці хорунжий, коли входив сюди вдруге.
І від цієї посмішки розяснилося йому відразу в голові. Зрозумів, що між тим, як він був тут уперше й тепер удруге прийшов, заховано добре те, чого він шукав. Ця посмішка сказала йому багато! Сказала йому все. Знав, що хоч як шукатиме — надармо. А як не знайде злочинного знаряддя — цей злочинець... вільний.
Уже не цікавили його розшукування козаків. Дав наказ — годі відкликати. Хоч знав, що пуста робота. Запевнило його в тому ще одно: як тільки згадав про бравнінг, перестали відразу плакати й ма ги й сестра. Бачив і читав дивну полекшу в їх лицях.
Підійшов байдуже до вікна. Дивився без ціли на вулицю. Стояв без думки. Знайшовся в такому становищі, з якого не бачив виходу. Обсадив хату, шукав за злочинцем, мав його в руках, був певний, що це він, але не мав на це ніякого доказу. Не смів справитися з ним так, як це зробив би, коли б знайшов бравнінг у хаті. Вагався, що йому далі робити. Годі було залишити все так без нічого. Ще більш було небезпечно стягти на свою голову й на голову свого війська закид замордування невинної людини. І знав, що як його навіть і візьме до команди — ні до чого це не доведе. Злочинець буде вільний.
Тисячі думок перевалювалися йому юрбою крізь голову. Ніяка не задовольняла його, ні одна не давала йому розвязки. Чим довше так стояв, почував себе більш і більш пригнобленим, прибитим, притоло-ченим. Бачив даремну працю своїх людей, дивився на те завзяття, на ту дбайливість, з якою вони переводили своє завдання. Щось насміш-ливе починало цвяхати його по мізкові. Він знав, що все те пусте й не міг цього сказати своїм людям, не міг ослаблювати їх ревности у виконуванні обовязку. Жалко йому стало тих людей за те розчарування, яке жде їх за хвилинку. А вдобавку добивав його, лягав йому болюче на душу вагою цинічний насміх юнака, що не переставав посміхатися. Мало того! У всій його поставі почувалася дивна певність перемоги. Можна було сказати, що ця людина така стала спокійна, як би не про неї йшла річ. Як би вона, коли вже не сама з того гурта, що шукає зброї, то бодай німий сторонній свідок.
Хорунжий мусів скілька разів запанувати над собою, щоб не вийняти револьвер, не покласти циніка трупом на місці. Почув до нього таку огиду, що мусів одвертатися, щоб не дивитися на його лице. Боявся, що може прийти тут до нещастя, на всякий спосіб дійде до якогось нерозважного вибуху. Був переконаний, що своєї певности у провині цієї людини він не зможе нікому передати. Навіть козаки, що тут з ним у кімнаті, могли б здивуватися, коли б він зважився на необ-міркований вчинок.
Скілька разів спинив свої очі на лиці молодої панни. Ні разу вона не могла витримати погляду його очей. Або похнюплювалася, або відвертала голову. Це теж багато йому говорило. Більш, ніж що! Але тільки йому, тільки йому одному. Для нього була це певність. Але не був це для инших доказ провини її брата.
Коли він так страждав під вагою душевного розладдя, почув голос десятника:
 — 	Пане хорунжий! Всюди перешукали — нема нічого.
 — 	Я знаю, — замітив спокійно хорунжий. І в ту ж мить докинув твердим голосом:
 — 	Візьміть оцього молодого панича з собою.
Тепер почав перешукувати на другому поверсі. І хоч втратив більш ніж годину часу, успіх був той самий. Нікого й нічого. Найменшої познаки. Був певен, що й не могло бути!
Уже мали переходити на перший поверх, коли якась потайна сила крикнула йому в ухо: «Здесяткувати!» Аж жахнувся. Спинився на сходах. Не знав, що думати. Такий сильний був цей душевний наказ, що не міг пройти поуз нього. Але й скоритися не хотів.
Здесяткувати?... Кого?... Невинних?...
І в ту ж мить виринув перед його уявою той козак, що його покладено трупом біля соймового будинку, на його ж таки очах. А цей другий,
ранений... А як би був добре вцілив? Дві жертви за пів години? І то у відділі, який він сам веде? А він же ж не відповідає за своїх людей? За життя кожного козака? За цілість свого відділу? А хіба ж то можна так легко залишити справу? Вона ж голосна буде. Будуть же ж усі знати, що він обсадив камяницю. Багато повірить йому, що той молодий чоловік виновник. А хто й не повірить або й не цікавитиметься, поспитає його, як покарав за стріл з вікна?
♦Стріл у голову!» — Прокляття! Прокляття!... Як він хвилює не тільки козаків, але й старшин! Усіх навіть незвязаних з військом людей!.. А він дістав два стріли в голову до свого відділу! І що? Пустив плазом? Не з десятку вав?... Побоявся?... А хто ж це робити має, як молодий хорунжий надумується? Та ще й такий, що дістав до свого відділу, ото ж до себе, два постріли? Обидва цільні? Один смертельний!.. Можна вагатися?... Можна надумуватися?...
Ганьба!... — почувся з невідомих грудей оклик біля його уха.
Здесяткувати! — крикнула розжалоблена душа.
 — 	Стій! — падає з його уст наказ команди. — Десятнику, сюди!
Десятник випростався. Хорунжий мовить холодно:
 — 	Забрати всіх мужчин з камяниці на подвірря.
 — 	Слухаю, пане хорунжий... А юнаків?
 — 	Вище пятнадцяти років.
 — 	Слухаю.
 — 	Ідіть!... — кинув хорунжий. Пішов сходами вниз.
Мрячний, як чорна ніч.
Був уже невразливий ні на що. Стояв, мов камяний. Не зворушували його крики, що счинилися в одну мить у всій камяниці. Не чув їх. Не бачив постатей, жіночих, дитячих, що повзали коло його ніг. Поздержував себе всією силою волі, щоб не відтручати їх ногою. Душа його заперлася у власному болі, не подавалася під вибухами розпуки людської. Не смів допускати її до серця. Стояв перед невбла-ганим виконанням жорстокого обовязку, не смів здрігнутися. Не було вороття.
 — 	Вже, пане хорунжий, усі! — заявив десятник.
 — 	Скільки? — питає недбало.
 — 	Сорок двох.
Не кидав на них очима.
 — 	У ряд! — падає крізь зуби короткий наказ.
Звалилася до нього вся жінота. Він крикнув:
 — 	Геть їх!...
Козаки відривають жінок од нього. Стають лавою між мужчинами й жінками. Наводять лад. З наказів, з голосу хорунжого, з його поведения, з того, що не дивиться туди, тільки доручає робити все десятникові, бачать, що не жарти. Хто з них служив у війську, знає, до чого йде. Крізь подвірря перелетів на ледяних крилах подих смерти. Навіяв повагу на лиця козаків.
 — 	Уже в ряді, пане хорунжий.
125
 — 	Кожного десятого — на бік.
Впали страшні слова. Відведено осторонь чотирьох мужчин.
Щось таке тут спинилося, що в хорунжого похололо на серці. Не був це плач, не були зойки — це груди рвалися, бухав з них крик.
Хорунжий чує, що не видержить до кінця. Коли б покінчити. Крикнув без памяти:
 — 	Вісім козаків! Набивай кріси!
У ту ж мить, коли наставилися кріси до чотирьох жертв, хорунжий кинув на них очима й здрігнувся. Чотирьох старих чоловіків, два з них Євреї. Молодого юнака, ні його батька нема. Похололо в нього на душі. Зрозумів, відчув усю неправду свого вчинку. Стріляє чотирьох невинних дідів, — виновник остається в живих. Звертається до тих, що не попалися десятими. Кричить:
 — 	Хто стрілив? Признайся!
В його голосі чулася така міць, що завмер плач на подвіррі. Його слова зродили надію в рідні нещасних.
Мовчанка.
Втопив очі в лице юнака. Прошибає його наскрізь поглядом. Той видержав погляд — тільки зблід. Був, як брудна стіна, білий, зелений.
 — 	Хто стрілив? Признайся!
Звертався просто до радниковича. Той не видержав гострого погляду. Похнюпив очі. Але — мовчав.
 — 	Г отово? — крикнув.
 — 	Готово, пане хорунжий!
Вже на устах сиділи слова команди. Для нього перестав уже існувати світ. Мав перед очима конечність сповнення обовязку. Хотів позбутися ваги, свобідно відітхнути. Знав, що мусить це зробити. Ніяка сила не відхилить од нього гіркої чаші.
Мав викинути вже слова команди. Ще мимохіттю наслухає, чи не почує: «Я стрілив!»...
Надармо.
Та виявилося, що заслабий кордон було скількох цих козаків, що відділяли жіноту. Якась жінка і з нею шестеро дітей кинулися пробоєм до засудженого батька, зависли на ньому:
 — 	Татусю наш, татусю дрогі! На кого ти мнє зоставяш з шесьцьор-гем сєрот? Татусю...
З хорунжим щось дивне починилося. Він чув увесь час, що десь якісь крики, ридання, зойки розривають повітря. Але це було для нього щось таке далеке, чуже, так не стояло ні в якому звязку з його завданням, що не звертав на це уваги. Не сміє слухати, щоб не відводило його від обовязку. Запер уха, серце, душу на ці плачі, на крики, ридання. Але ось тепер нагло почувся йому теплий рідний голос. Прилетів з далекої далечі той голос, добре йому відомий. Здрігнувся.
Почувся йому голос його матері. Виринає перед його очима. Як стояла з сімома сирітками біля присудженого на смерть батька. Благає, молить польського офіцира... На всі святощі заклинає, по руках цілує... Не вблагала. Повісили. А мати лежить на його могилі, в-од-но голосить:
 — 	Татусеньку наш, татусеньку наш рідний! На кого ти нас, нещасних сиріток, покинув? Чого на нас, татусеньку, загнівався?...
Прилетів з далекої сторони до нього той голос рідний. Груди йому шарпає, серце рве на шматки. Він захлинувся.
Десятник дивиться спершу мовчки, потім намагається робити лад. Хорунжий хитає рукою і мовить лагідним голосом:
 — 	Лишіть, десятнику...
Звертається до козаків:
 — 	Ідіть...
Чує, як віддихають лекше їх груди...
Що це було тепер?...
Юрба жінок, дітей кидається на тих чотирьох відзисканих батьків, чоловіків... Падають хорунжому до колін... Козаки не допускають нікого до нього... Старий Єврей таки доповзав. Хорунжий відсунув його, крикнув не своїм голосом:
 — 	Оцьому подякуйте! Він мав тут стояти! Темний лицарь...
І показуючи на молодого юнака, гримнув на козаків:
 — 	Візьміть його!
Втікав хутчій од місця великої спокуси.
* * *
Дві кімнати на першому поверсі Ставропігії були місцем безупинних нарад. Тут відбувала свої засідання Національна Рада. Спершу в означених годинах, потім уже ввесь день, усю ніч, без упину. Завсігди оставався тут хтось із членів президії. Без огляду на те, чи було повне число, чи ні, починав на ново засідання, як тільки хто небудь приходив з якоюсь звісткою: політичною, або військовою, стратегічною, першої ваги, або другорядною, інформативною, або хоч би першою з краю чуткою з вулиці. Всяка звістка, яка б не приходила, була достаточною причиною для відновлювання засідання, вислухування докладу, обмірковування становища. І коли вона була з тих, що вже або всім знані, або нічого взагалі нового не приносила, кінчилося на тому, що її мовчки вислухували. Але, користаючи з відкриття засідання, обмірковували чергові справи. А коли була важніща, доручали її зреферувати перед відповідними діловими чинниками.
Найбільш зацікавлення викликали, найбільш нервування вносили звістки про те, як наближається підмога. Звідки? В якому числі? В цій справі приносили ріжні люди найріжнорідніщі, чи раз найбільш суперечні вісти. Десяток людей з цього села. Трьох парубків з того. Якийсь відділ прийшов звідкись — не знати добре звідки, але прийшли, напевно прийшли! їх бачили. Вони вже на становищах. Там знову пішла чутка, що йдуть цілі сотні з того і з того і з цього міста...
127
А знову іншії: це все неправда! Ніхто ще не прийшов! Навпаки! Й ті розходяться, що їх захоплено й задержано у казармах!
Спинялася суперечка. Неправда! Це тільки Чехи, Мадяре, Німці відходять. І з них де-хто остається!.. Це все неправда!
Вмішувалися більш безпристрасні. Лагодили вибухи, взриви. Заспокоювали.
Хтось кидає в розпуці питання: «Де Січові Стрільці? Чому їх ще нема? Чому вони ще досі не приїхали?» Вже були звістки, що приїхав Вишкіл Усусусів. Де він?.. Де Січові Стрільці?..
Оце питання найбільш усіх бентежило. Що діється із Січовими Стрільцями? їх ждали. На них велику надію мали. Коли б вони прийшли в пору — все. врятували б!
Даремні дожидання. Нема й нема.
Що з ними діється? — питалися в трівозі. — Вони ж були на Буковині, дістали наказ прибути зараз до Львова і — не приїздять. Люди заходили в голову, чому їх ще нема? Що могло статися? Що їх задержувало?
Більші песимісти зганяли всю вину на табор Усусусів:
Мають усякого майна чимало, як їм тепер розставатися з ним, залишати надбане добро й їхати до Львова.
Пригадували собі, що де-які молоді люди кинулися були в останньому часі до торгівлі на Україні. Використовували свої військові перепустки, службові листки та їздили в-одно з Катеринославщини до Галичини, закуповували ліки, галянтерійний крам, книжки, відвозили все те до Київа, Одеси, продавали по казкових цінах... І знову, і знову... Про де-яких ішла чутка, що поставали вже міліонерами. Тепер позакуповували на Україні муку, сало, всячину, чого не було в Австрії. Усі свої маєтки везли в обозах. От що не дає їм змоги їхати рятувати Львова! От що спиняє їх у поході!
Та були й більш обережні, які не хотіли плямувати молодого стрілецтва, своїх військових надій! Радили виждати, поки наклеймиться їх! Дошукувалися причини задержки у приїзді Усусусів з одного боку в мілітарних подіях на Буковині (зустріч з Румунами!), з другого боку в політичних (чи не ведуть політики на свою руку Німці, австрійські старшини стрілецького корпусу?). 
Як би там не було, приходили в-одно звістки про наближання Усусусів — і завсігди виявлялося, що вони передвчасні, неправдиві. І раз у раз більше зденервування захоплювало всіх. Бо допомога, яку давала Львовові провінція, була дуже незначна. Від першої хвилини Львів мусів вести війну з Поляками власними силами.
Ця обставина так сильно прибивала всіх, що прихід одного десятка людей з якого Радехова, Комарна, Щирця був уже достаточною причиною для захвату, як знову поява польської боївки в новій частині міста, або втрата одного закруту якої небудь вулиці в користь противника наганяла на львівських громадян найчорніщі думки.
А тут що-раз більше звісток про важкі бої. Боротьба за площу
128
Юра, атака на будинок жандармерії, завзятий напад на цитаделю. Кажуть, що кріваво його відбили — цитадели в наших руках. Кажуть, що не скоро поважаться Поляки крівавитися на узгіррі цитаделі. Але хто то може знати?.. Там знову коло жовківської рогачки боротьба за різню й залізничний шлях до Підзамча. Скупалися наші в ляць-кій крові. А що з того? Що з того? Що далі буде?
Чим завзятіші змагання, тим досадніща буде відплата. Почував це всякий. Тим більше, що в-одно страшніщі звістки приходили про крі-ваву боротьбу. Приносили їх то ці, то ті, подавали одні одним з уст до уст. Почала витворюватися армія сівачів страху й зневірря.
Де-які так уже всім вїлися, що вистарчило, щоб показалися в дверях, — їх поява родила фізичний біль. Зараз упаде з їх уст якась чорна звістка. Але журба тих людей про долю Львова, їх патріотизм (або як де-хто казав: нахабство) такі безмежні, вони так глибоко переконані про велитенську вагу свого завдання, що нічим не бентежилися, ні раз не звертали уваги на те, як їх тут приймають. Влітали до залі нарад, перебивали найповажнішу справу, щоб тубальним голосом прогреміти найцікавішу, найсвіжішу новину, про яку або вже всі знали, або яка нікому не була потрібна, нічого не говорила. Треба було запірати двері перед ними, але й це не багато помагало. Гримали доти, поки їм не відчиняли.
Від якогось часу всі важніщі наради відбувалися в дуже тісному гуртку в приватному помешканні політика, призначеного на премієра. У Ставропігії були тільки або повні засідання Національної Ради — раз у день або необовязкові балачки.
На сьогодня було заповіджено звідомлення з нарад із польською делегацією. Всі ждали корисного полагодження справи перемирря. Воно були хвилево доконче потрібне. Втома всього війська доходила вже до краю. Пішли чутки, що як не буде відпочинку, то вже ніхто не ручить за найближчу ніч. Чим далі спостерігалося вже не тільки перетому, але взагалі небувале зденервування навіть у старшин, не то в козаків. Було, влітає такий старшина до кімнати. Його оточують, розпитують. Він хоче відповідати, сідає на софу, перевертається — хропе. Були випадки, що неможна було добудитися цих людей. Де-які вже три-чотирі дні й ночі не спали — падали, як мерці. У тих, що були свідками таких сцен, родилося трівожне почування: куди зайдеться з людьми, що не всилі вже встояти на ногах? Що буде, як не прийде нова сила, яка заступила б перетомлених? Або як не буде якогось довшого перемирря — відпочинку?
А великої надії на це не було. Зараз першого листопада явилася в Національній Раді делегація краевого виділу. Прийшов краєвий маршалок і члени виділу. Виявляли велику примиримість. Те, що діялось уже в західній частині міста, ту стрілянину з камяниць, з вікон, ту боротьбу коло будинку техніки — називали ділом «шалених голов». Українці приняли їх чемно, ввічливо, але з великою самовпевненістю, дуже рішучо. Заявили їм, що повороту до вчорашнього дня не буде
й бути не може! Пішли балачки про спільний комітет, про спільну акцію для заспокоєння міста. Були це тільки облудні викрути Поляків, чи це був у них жах першої хвилини? Годі було зміркувати.
І справді, Поляки виявляли велику непевність свого становища. Львів в українських руках. Усі видніщі члени польського громадянства були на ласці й неласці Українців. Що приготовляли Українці польському представництву, годі було Полякам відразу зміркувати. Вдарили в миротворний тон. А Українці — відчувалось це з кожного слова — перехвалилися. Коли на ділі, занявши Львів, ані не подумали, щоб забезпечити собі вільну руку через захоплення закладників, — перехвалювалися перед Поляками. Вони тепер тут пани! Вчорашній день навіки перекреслений для життя, і т. п. І хоч уже чути було польські стріли, хоч коло техніки впали вже трупи, були ранені, хоч бачилося, що починається вже війна, українсько-польська війна серед мурів Львова — тут розводилася спокійна, теоретична балачка, куль-турніща, ніж у віденському парламенті, спокійніща, ніж яка розправа в комісії для шкільних справ над українським університетом, або над українською гімназією в якому Куликові. Тим більше, що попри всю самовпевненість у своїх балачках, Українці все ж таки не відмовлялися від переговорів. Мали їх вести далі завтра.
Та в тому «завтра» помінялися ролі. В Українців почала проявлятися утома. Трівожила їх відсутність зовнішньої допомоги. Висилювала їх завзята боротьба з добре зорганізованим противником. Поляки відзискали почуття сили. Ясно вже тепер бачили й розуміли слабе підготування своїх противників. Зорієнтувалися в становищі.
Вчорашні «шалені голови» сього дня вже стали «польським військом», яке не оглядається на громадянський провід, не слухатиметься тих, що переговорюють, тільки керується наказами своєї команди. А провідці громадянства висували в-одно нових людей. Ті засланя-лися непримиримістю «польського війська й його командування». Відкликалися вже на Варшаву. Що ж знов до самого Львова — намагалися звести всю справу до таких рям, щоб у кожній хвилині можна було викинути з міста зухвалу, але, очевидно, слабу й безсилу українську жменьку.
З кожної розмови, з виразу лиць, з тону голосу, з поглядів очей видно вже було тепер насміх, погорду, яку, після перемоги над жахом, почали проявляти представники польської сторони. За ними ж стояло «польське військо»!.. Вони тільки в першій хвилині стуманіли. Де ж? У них усе вже було приготовано до захоплення влади. За два дні вони мали те саме зробити. І ось яка несподіванка! Жах від нежданого діла, а потім більш від сорому, ніж страху, більш од скаженої злости, ніж побоювання, що всьому вже кінець. Але ганебні почування першої хвилини трівали дійсно тільки одну мить. Почали скликатися, збіратися, стали залізною лавою, всисали в свої ряди все своє населення, йшли вперед, вперед, певні себе, певні перемоги, жадні відплати за той сором однієї хвилини! Виринали тут, там, на ріжних місцях
боєві відділи. Кам’яниці ставали твердинями. Ряди камяниць заступали воєнні окопи. Ставали в них до боротьби ті, що давно вже приготовилися були на це діло — тільки заскочив, збентежив їх був сміливий вчинок противника. Тепер вони приходили до памяти, починали проявляти свою силу. Але при всьому таки хотіли ще день-два протягти, щоб, поки прийдуть рішаючі бої, ще більш скріпитися. І вели переговори. Що-дня з инакшими настроями, що-дня з иншими вимогами, але не вривали розмов.
Чим більш проявлялася сила польського повстання, тим скрутні-ще ставало становище Українців. Переговорювали в надії, що зможуть дістати хвилинку віддиху, щоб обхопити спокійно очима всю вагу завдання, яке впало на їх плечі.
Не міг не бачити цього противник. Розуміється, що в таких обставинах не могло бути й мови, щоб довести переговори з польською стороною до якого небудь успіху. А тут усе аж кричало за відпочинком, за хвилинкою відпочинку.
Ждали відпочинку не тільки козаки, що стояли й стояли без зміни й падали на місці й знову підводилися, щоб не залишити служби, не зробити прогалини, не відкрити ворогові дороги, — стояли вже безсилі, непритомні від втоми, але стояли на своєму становищі з подиву-гідним геройським почуттям обовязку.
Потребували відпочинку й старшини, що в більшости від памят-ної ночи на першого листопада, як порозходилися з Народнього Дому о першій годині по півночі і не думали про сон, бо зараз ждало їх приготування чинного виступу, так і досі стояли на сторожі свого революційного пориву. Ніхто їх не звільняв, ніхто їх не зміняв, ніхто не заступав... А події котилися лявіною одна за одною. Кожна хвилина що-раз сильніще захоплювала, приковувала, винищувала всі їх нерви, всі сили. Тим часом сил у них було що-раз менше й менше. То треба було надлюдського завзятку, щоб витримувати дні й ночі на становищах, при праці без сну, без віддиху, без відпочинку, без надії на відпочинок...
Те саме почував і той, що був тепер душею всього руху, полковник Дмитро Вітовський, головний військовий командант. Він узяв собі на плечі всю справу повстання. Сам, без піддержки, без допомоги, без приготування. Бо хіба ж можна назвати приготуванням повстання — дво-тижневі наради військового комітету, доривочне навязання ним звязків із старшинами військових відділів у важніщих містах Галичини? Хіба ж це вже приготування?
Хіба ж приготуванням чину можна назвати зрозуміння у гурта людей потреби збройного захисту своїх земель перед посяганням Польщі? Це був радше чин розпуки малого гуртка нових людей, які в останній хвилині, з конечности, постановили вступити на нові шляхи. Він теж один із цього гуртка. Він виступає як представник нової течії в громадянстві, слабкої, запізно зродженої, але остільки свіжої,
що являються течією активности, течією опертя на власні сили, течією єдности нації. їх роля тим більш відповідальна, чим більш пасивно стає проти них старе громадянство.
Ця нова течія висунула його на передове місце. І хоч він свідомий того, що стоїть за ним нова сила, завзята, кріпка, яка йде на діло, рішуче, тверде діло, — тут у заперті в мурах Львова він почуває себе самітним. Двигає сам на своїх плечах, на своїй голові увесь тягар революційного взриву й війни, що почалася зараз першого дня, війни з польським населенням міста Львова, що помалу починає перетворюватися з місцевої, льокальної в українсько-польську війну у всьому краї, на всьому українсько-польському пограниччі.
І бачить, що проти нього стоїть не тільки противник-ворог, нація, проти якої він мусить вести війну! Ні!.. Він почуває, що має, або мати ще може, або мати буде проти себе і своє власне громадянство. Він же ж і ввесь його гурт пішли на революційний чин проти опінії свого громадянства. Тепер хоч і спалахнув на мить загальний захват, чути вже, як він починає втихати. А що то буде на випадок невдачі? Не розвіється той захват першої хвилини — зовсім? Не настане зне-вірря? Не захопить воно всіх? Не стануть проти гуртка молодих усі, що з ними змагалися, поки вони зважилися на рішучий чин? Не звернуться вони як-раз проти нього? Проти головного представника нової сили, нової думки? Найбільш проти нього — бо він у всіх на очах? Бо з ним, з його особою звязалося мимохіттю все, що тепер діється?
Яка небезпечна гра! Не впала б на нього вся відповідальність, коли б хитнулася нога? Не довелося б йому, як-раз йому, двигати ввесь тягар відповідальности? Не падатиме каміння на його голову? Не споневажатимуть його, не проклинатимуть його імени, памяти про нього?
Як радо ділився б славою але й відповідальністю за цей їх чин з тими, що з ними він приготовлював в останніх днях це діло! З усіми, що радилися вкупі, організувалися, кидали заграву бунту по всіх важніших осередках Галичини!
На жаль, вони осталися в тіни. Громадянство хоче бачити одиницю. Щоб славити і щоб карати. Накинуло йому цю ролю. Щоб оста-вати під забезпекою рішучости одиниці.
Але як доведеться йому перебрати вагу відповідальности? Як стане проти нього все громадянство?
Почуття того, немов упир, висіло йому над головою. Хоч усі сили його покидали, хоч падав з ніг і мізок хвилинами відмовляв йому послуху, він не залишав занятого становища. Ні на хвилину не випускав із своїх рук керми головного командування. Як день так ніч у невтомній праці — хоч фізичні сили давно його вже покинули. Тримався тільки натугою нервів, які у звичайної здорової людини давно б уже пошарпалися від перевтоми. А коли ще давали йому змогу виконувати всі чинности нормальної людини, то тільки тому, що він перейшов у стан найвищого перечулення нервів, попав у хоробливий стан недуги, витвореної геройським взривом, свідомістю бездонної відповідальности, залізною волею передержання першої і враз із цим найстрашнішої крізи на хвилях революційного пориву.
Прийшов на засідання Національної Ради сумний, прибитий, привялий. І не так він сюди прийшов у такому настрої, як радше тут присіли його понурі думи.
Бо поки він там, де керму держить у руках, де ні хвилинки не може мати спокійної, де що-раз потрясають його душею нові, не ждані, буває, дуже грізні події — він мусить проявляти працю всіх своїх думок, силу всієї волі, мусить триматися з натугою всіх своїх нервів, щоб по-доліти велике завдання. Бо там він полковник, — командант Вітов-ський. Там він за все відповідає. Там він наказує і все діється по його волі. А щоб могти наказувати, треба задержати силу свого духа. І там він її проявляє.
Але тут, куди він прийшов радитися, де мусить хвилинку ждати спокійно, бездільно, дивна втома почала падати на нього. Почув, що він тут не має тої сили, що там у канцелярії свого штабу. Тут він громадянин, тільки громадянин, — той давній Вітовський, людина розложе-на критицизмом свого віку, повна сумнівів. Така, як і ті, що тут сидять і журяться в зневіррі і ждуть якоїсь радісної звістки від нього. Чує, чого вони ждуть од нього, і знає, що він їм ніякої відрадної новини принести не всилі. Вони дивляться на нього такими дивними поглядами, надіються чогось од нього, тільки в нього, тільки в нього одного — сердешні! Не бачать, що діється в його душі.
Щасливі, — думає, — що не можуть заглянути в його серце, мізок. А то не сиділи б вони тут ні хвилинки! А то, може, кинулися б'на нього, розшарпали б його в шматки за ту долю, що їм зготовано!
Коли так сидить у кріслі й водить очима по цих людях, жалко йому стало за них усіх. Він побачив, неначе у віщому ясновидінні, що жде їх за день, за два, як він мусітиме дати військам наказ залишити Львів. Скільки то горя перекотиться понад голови цих людей, що тут остануться. Скільки то голів покотиться в збурханих хвилях потоків помсти, які розіллються по цій землі, коли прийде сюди, коли тут твердо стане нога переможця.
Такий біль підступив йому до серця, що аж погнувся. Як живі стали перед ним ті люди, що памятної ночи ще до першого листопада, коли обговорювалося питання про захоплення влади в Галичині, шлях йому загороджували.
Він стояв перед ними, як божевільний злочинець. Хоч перебрав на себе тільки оборону становища свого гуртка, стояв перед ними, як головний виновник. Слухаючи їх нападів, почував себе безсилим проти людей, що заступали опінію нації, дотеперішніх провідників старшого громадянства.
Вони говорили.
133
«Що ви? Що ви? Божевільні? Ви обдумали, куди нас ведете? Куди ведете всю націю?»
Инші кричали:
«З мотикою — на сонце?... З мотикою — на сонце?»...
Казав їм, що в історичних хвилинах усі ті божевільні, що ломлять перешкоди, що йдуть на нові шляхи. Всі вони пориваються з мотикою на сонце. Але буває, що сонце заходить, а мотика перековується в сталевий меч. У меч, що несе перемогу!
Противилися. Прохали. Благали. Всю справу загирить! — казали.
Хіба ж вона вже не загирена? Хіба ж вони вже не нрограли? Тепер тільки одчайдушний порив може ще оживити запропащену їх долю. Більш ніщо їх не врятує. Не бачать того, куди докотилися?
Всіми силами намагалися спинити його. Здержати від цього вчинку. Нагадує собі, як вони боронили свого становища. Не може не призначити, що багато правди було в їх словах. Найменшого підготування не було. Робили його відповідальним за невдачу. Казали, що до такої революції треба проготовлятися місяцями, коли не цілими роками. Треба мати все наладжене, щоб не скінчилося катастрофою.
Він мовчав на всі їх міркування, хоч у душі їм притакував.
Це правда! Це правда! Це все велика правда! — кричала його душа.
Він бачив сам, що це шалене діло. Не його вина, що ніхто не подумав раніш про те, що ніхто не взявся за підготовну роботу. Не подбав про майбутню хвилю! Це справді шалене діло! Але тепер не було вибору: треба було або зважитися на шалений, божевільний чин, або — погрузнути в підлій бездіяльности, пасивности. Дати затягти собі на шию ярмо неволі. Не було вибору. Тільки дві можливосте Тільки ці дві.
І коли їх гурток зважився на першу й стояв при ній твердо, постановив перевести її в діло без огляду на згоду представників громадянства, ба, й проти їх волі, — то не було це висловом могутнього: «ХОЧУ!» — гурта або хоч би й людини сильної, безоглядної, свідомої своєї ціли, певної перемоги, готової до потоптання противників. Ні. Це був відрух розпуки, одчаю, просвічених на одну мить громадян, трагічний чин, засуджений на неминучу згубу. А в ньому було каятливе намагання до спокутування провин цілого покоління. Вони зрозуміли відповідальність перед тими, що прийдуть, розплющать із жахом очі й закриють їх у ту ж мить від чорної картини, що в них ударить. Вони відчували вагу відповідальности перед будучими поколіннями, жах, щоб не впала на всю націю ганьба упідлення, ганьба незрозуміння ваги хвилі. Щоб ті, що прийдуть після них, н^ проклинали їх за цю нечин-ність у такій хвилині, яка являється раз на століття. їх вчинок не міг бути обдуманим, приготованим ділом, чином, певним перемоги. Це був відруховий протест проти безділля тих, що приспали націю! У пориві своєму пішли на шлях божевільного льоту, з якого падається на гранітні скелі й більш не знімається.
Але й не душиться в гнійному багновищі... — доповідала його душа.
Не добачав тоді одного. Не добачав, що може прийти до нього
смерть, може розбити його на ломах скель, поки ще крила до льоту розпростає. Тепер це стало йому перед очима у всій наготі. І це його починало найбільш боліти. Бо впасти, як би вже зазнав солодощів бистрого помаху крил — це була б геройська смерть, гідна великих змагань. Ллє розбитися, поки ще крилами розмахнув, падати без розгону і таки — гинути, це жалка доля невільника.
Жахнувся. Звідки, звідки такі думи в нього? Чи він справді хворий? Не сміє в такому настрої духа нести далі відповідальносте за долю й недолю всіх, що пішли на велике ділої Не сміє заступати тих, що пішли на велике діло! Не сміє заступати тих, що так рішучо пішли на це, хоч би й одчайдушне, діло! Треба вміти впору емірати. Треба знати, коли пора відійти. Він винен це не тільки тим, що проти волі їх пішов, але й тим, що все своє життя склали в його руки. Нехай прийдуть инші сили кінчити його діло. Він і так має багато ще робити там, у краї, в повітах, по селах.
Ще далеко до смерти, до моральної смерти. Запорукою цього ті, що сповнили своє велике завдання в ту другу памятну ніч — на першого листопада.
Перед очима його душі виринає велика шкільна заля в Народньо-му Домі. Гуртки стрільців, студентів, гімназистів. Він входить — очі всіх звертаються до нього. Намагаються вичитати в його очах присуд своєї долі.
Підходить стрілецький старшина:
♦На головному двірці шіснадцять скорострілів. Угорський курінь — триста людей — сторожа. Біля двірця в бараках дві сотні. У кожного шістьдесят крісових набоїв, чотирі ручні гранати. Наш поручник має інспекцію. Але є під надзором. Майор генерального штабу сидить у команді двірця. Ніби то жде поїзду. В кожній хвилині може увязнити нашого висланця, нашу надію!»
Не була це страшна хвилина? Це не сонні люди, яких можна заскочити! Це вартові жовніри! Майор генерального штабу на варті. А він ні на хвилинку не завагався. Мусить бути! Прикази видані. Мусить бути перемога.
А як би той військовий поліціянт, якому не подобався підозрілий рух у Народньому Домі, не натрапив на нашого четаря? Як би його був не відослав четар з заявою, що сам він уже слідкує за цим, що тут діється?.. Та ще й дав йому инше завдання на бернардинській площі?
Ну, що ж? Були б нас увязнили? Смішне! Не ми мали щастя, поліціянт мав щастя, що натрапив на нашого четаря. Був би вже давно гриз землю!
Були б заалярмували військо в казармах? поліцію? То було б усе те, що відбулося зовсім спокійно, безкровно, знайшло инший вираз. Може не такий мирний. Може й кров поплила б. Але те, що підготовлено, ми були б осягли! Бо ми зважилися на це, ми йшли до цього, ми цього хотіли!
135
Але як тепер, тепер, тепер остоятисяі Як тепер утримати в руках, що не під силу захопили. До чого не змагали, чого не приготовили, чого не хотіли инші? Як тепер — не впасти ганебною, неславною смертю! Як рятувати себе перед сміхом юрби, яка в найбільш трагічному ламанні душі знайде для себе нагоду й можливість вибухнути свобідним, тупим реготом? Як перетворити неминучість смерти в таку трагічну картину, щоб кров у жилах холола, не то щоб сміх на лиці міг появлятися! Як рятуватися від ганебної смерти невільника?..
Ні! ні! ні! — кричала його душа. — До такого загину він не сміє допустити. Не сміє стати смішний! Він бачить уже, що може загинути, бо сил не зміряв, але як загибати, то гинути трагічно, велично, зпід хмар! Насміхом не вкриє він ні себе, ні своїх друзів, ні взагалі змагання нації, що довірила всю себе їх божевільному поривові.
Кине Львів — нехай до останнього борониться, поїде в край, дзвонити в дзвін трівоги, кричати криком розпуки, будити з вікового сну приспану силу рідного народу.
І коли впаде у починах льоту, то падатиме в одчаї, що не зміг добудитися рідних із сну, бо вони не сном поснули, вони в чаді лежать. В отруйному чаді... Вони мерцями спочивають.
Коли впаде, то падатиме під ударом розбільної трагедії рідної нації.
Сидів немов закостенілий. Перед ним, довкола нього пересувалися ріжні постаті, він не бачив їх, не замічав. Був їм чужий духом, прибитий вагою великої відповідальности.
Із важких дум збудив його рух, що счинився, коли сідали довкола столу присутні. Починалося засідання.
Була одна справа, така важна, що всі инші зійшли на подальший плян. Мирові делегати приступили до звіту з переговорів з противником. Оповідали, де було засідання делегацій, хто брав участь, які настрої у польських делегатів у порівнянні з учорашніми. Він слухав цього спокійно. Але ось чує, що Поляки хотіли б поставити справу Львова окремо й незалежно від питання про справу Галичини. Найвищою владою у Львові мав би бути магістрат. Лад у місті мала б удержувати міська міліція, зложена з обох націй відсотково, відповідно до числа населення.
Душа його скипіла. Він уявив собі відразу, яке витворилося б тут у Львові становище. Перебив слова промовця:
 — 	Ага! В магістраті Українців зовсім нема! А польська статистика начислила б цікавий відсоток Українців до міліції! І влада й міліція в польських руках? Жидів причислиться до Поляків і в міліції заступатимуть їх Поляки. Нічого собі рахунок. А військо?.. Як справа з військом?..
 — 	Військо? Військо й українське і польське мало б оставатися у Львові, кожне в окремих казармах.
 — 	Яке «польське військо»? — спалахнув вогнем. — Звідки тут
узялося польське військо? Це боївка! Це банди! Нема польського війська в українській державі!
 — 	Пане полковнику, ми реферуємо пропозиції Поляків, — почувся ображений, зденервований голос.
 — 	Перепрашаю дуже, що я схвилювався. Але ж бо й годі не спа-лахати!.. Кажете, панове, військо мало б оставатися в казармах. У якому числі?
 — 	Кожне або в необмеженому числі, або обидва в рівному.
 — 	Дуже ясно. Завтра, після підписання такого договору, — мовить Вітовський, — увесь Львів буде в польських руках. У нас війська нема. Панове! У нас війська нема! А й те, що є, буде заперте в казармах. А з польського боку кожна камяниця перетвориться в окрему казарму, в окрему твердиню, як це й сьогодня є! Триматиме у заперті все українське цивільне населення. Що значить таке жадання? Це ж була б ліквідація нашої справи у Львові.
 — 	Але ж, полковнику, не хвилюйтеся. Сами ж кажете, що не вдержимося без перемирря.
 — 	Не вдержимося! Я це бачу! Я ще ручу найбільше за сьогодняшній день до вечора. За ніч уже не беру відповідальности.
Після його слів почувся нервовий рух на залі. Відслонилася таємнича заслона. Зпоза неї визвірився одчай.
Зрозумів цей рух Вітовський. Оправдує свої слова:
 — 	Але одно знаю: як упадемо, то з тим переконанням, що падаємо в боротьбі. Хто смів би жадати, щоб ми йшли сами на заріз? Що значить заперти військо в казармах, коли останеться в місті польська боївка? Або що взагалі значить уступати з міста, коли кожна камяниця озброєна? Ми мусимо тримати місто силою.
 — 	А як сили нема?
 — 	Терором! Страхом перед насиллям!
 — 	То чого ж вести переговори?
 — 	Переговори инша річ. Але в переговорах треба задержати гідність. Ми мусимо домагатися розвязання польської боївки і роззброєння! Роззброєння! Це не військо! Це повстанці проти нашої влади, проти нашої держави! Це банди! Ми мусимо перевести роззброєння всієї людности у Львові. Не можемо допустити до творення військових банд! А до нашого війська їм зась! Це українське військо! Це військо української держави! Питання про військо — це наша державна справа!
 — 	Полковнику, справа так загострилася, що доля переговорів про перемирря застрягла на мертвій точці. Хочете мати перемирря, чи ні? Кажіть нам ясно!
 — 	Мусимо мати перемирря! — промовив у розпуці Вітовський. — Мусимо мати хвилинку відпочинку. Я чую це по собі, що не видержу. А от, дивіться!
 — 	Пане полковнику! Ми мусимо зовсім певно знати, чи ви зможете дати собі раду без перемирря?..
137
Вітовський показував далі на старшину, що хропів у кутку залі на софі.
 — 	Ось вам відповідь, панове! Вам це нічого не говорить? Але я, я розумію його. Він од першої хвилини зо мною. А ми вже до першого листопада не спали дві останні ночі. Ви думаєте, що людина видержить довше? Коли б був не впав тут, міг упасти на вулиці, на хіднику, де б не був, щоб тільки голову схилити, щоб трохи заплющити очі. Людина не машина. А ми вже всі такі, як він!
 — 	Що ж ви нам ніж до горла прикладаєте! Кажете, що мусите мати перемирря, але й слухати не хочете нашого звіту про переговори й умови противної сторони. Про умови, які ми можемо при-няти?
 — 	Як? Я маю думати над умовами? Моя річ лад удержати у війську. А переговори — це ваша річ, панове! Ви політики! Ви повинні обдумувати таку справу, як умови перемирря.
Спинився, щоб захопити повітря в груди. Потім починає сипати докорами:
 — 	Але ви повинні з усіх сторін роздивлятися в тому, що вони вам предкладають. Ви хочете, щоб я над цим думав? А хіба ж у мене сили до того? А хто ж про мої справи буде думати? Ви не можете, панове, сами того зрозуміти, чого від вас жадають? Ви хочете піти на такі умови?.. На такі умови військо не піде! Будемо стояти, будемо падати, будемо трупом встеляти вулиці, де хто з нас стоїть. І коли по наших трупах займуть Львів Поляки — знатимемб^що ми боролися до останку. Ніхто не смітиме сказати: уступили! Нас силою можуть викинути, змести, по наших трупах можуть пройти, але щоб ми добровільно давали згоду на заняття Львова?.. Бо що ж иншого, як не добровільним уступленням з позицій, буде таке перемирря! Що буде, панове, завтра, зараз таки у першому дні перемирря? Увесь Львів — це буде польське військо. Вже не боївка — уже військо! Нами признане! А ми?.. Ми сидітимемо в казармі! Будемо сидіти заперті в казармі! Добровільно! З власної волі!... Що ж нам тоді робити? Знову починати боротьбу? Серед яких відносин? З якими надіями на успіх, на перемогу?
 — 	Ми це все бачимо. Ми знаємо це. Але хіба й вони не розуміють нашого становища? Коли б ви чули, з якою самовпевненістю вони говорять! Як просто насміх вчувається в їх вигляді, в словах, у голосі. Коли не придумаєте якогось виходу, ми не маємо що більше переговорювати.
 — 	Мусите переговорювати! Чи буде що з того, чи ні, ми зискуємо на часі.
На нього вдарила свідомість усього їх становища. Попав в одчай. Жах розпуки проглянув з його очей.
 — 	Де наші Січові Стрільці? Чому вони вже раз не дають знати про себе? Коли б прийшли, врятували б Львів. Або щоб прийшла бодай підмога з провінції. Я розіслав до всіх міст — тільки Золочів відгукнувся. Ви знаєте, скільки нам помогла ця золочівська жменька? Ми залізничу станцію врятували ними.
його слова були такі страшні для всього збору, що лиця полотніли. Очі людей не могли видержувати його погляду. Він спамятався остільки, що почав говорити далі лагідно, з помірку ванн ям:
 — 	Панове, ви мусите вести переговори.
Ніхто не давав йому відповіди. Тільки одні на одних дивилися. Запитували німо очима, як це розуміти. А тут уже й Вітовський міняє тон свого голосу:
 — 	Або ні — скажіть, що вриваєте! Тоді ми зробимо своє. Військо зробить своє!... Довше годі вагатися. Я вже сам не всилі ждати. Я кажу вам, що так, як воно є, не ручу вже за сьогодняшню ніч! Мене самого вже сили покинули. Ми зробили надлюдське діло. Але без допомоги не вдержимося.
Мертва тиша запала після цих слів. Аж ось почали грати скоро-стріли на базарній площі і як на команду відповіли їм два скорострі-ли по обох боках Ставропігії. Де-хто схопився з крісла й підбіг до вікна. Кілька постатей ухопило за капелюхи. Закинули наопашки загортки. Вийшли з залі, щоб уже більш сюди не вертатися. Усякому вчувалося, що вже наближається край усьому.
 — 	Ні звідки не приходить нам поміч, — мовить безсило Вітовський. — На всі сторони пішли накази і все — мовчить! Я не можу довше брати відповідальности на свою голову. Мої нерви вже не видержують...
При цих словах вчувалися стогони в його голосі, і в очах заблисті-ли сльози. Він здавив їх кулаками, потряс головою й промовив:
 — 	Я сьогодня ще передам команду в инші руки — свіжі. Сам пере-с плюс я одну ніч і їду в край. Збірати військо. Переведу загальну мобілізацію. Це одно ще нас може врятувати...
Його слова перебило сильне стукання до дверей, яке перейшло у громіт. Всі кинулися в кріслах і повернули свої очі туди, звідки йшов той лопіт. Відчинено двері. Влітає висока бліда постать. Оклики й запити з усіх сторін: «Що сталося? Кажіть, що сталося!»
Постать не може захопити голосу. Віддих їй заперло у грудях. Це ще збільшає напад трівоги у залі. Не можуть діждатися розяснення. Врешті з уст цієї блідої людини вириваються вибухи, вигуки, плачі, стогони:
 — 	Пропало! Все пропало! Пропали всі переговори! Хто з нами буде переговорювати, хто буде нам ще вірити? Один смаркач попсував усю справу! Кинув усе цивільне населення на помсту польської боївки! Пропали ми всі!
Неможна було довго зрозуміти, що означати має цей крик. Коли цікаві оточили стрівожену людину, встає Вітовський і кричить:
 — 	Пане! Чи ви знаєте, що тут засідання Національної Ради?
 — 	Я до Національної Ради! Я як-раз до Національної Ради!
 — 	Ви член Національної Ради?
139
 — 	Ні.
 — 	Хто вас сюди кликав? Хто вас тут жде? Чого вносите паніку в наше засідання? Я вас поставлю під суд.
 — 	Що сталося? — перебивають ріжні голоси.
Бліда постать трохи збентежилася від погроз Вітовського. Був це урядовець «Дністра», великий патріот, один • тих, що двигали на своїх плечах увесь тягар долі й недолі визволеного Львова. Прийшов, щоб віддати вітчині найбільшу прислугу і за це — під суд? Починає роздивлятися непевно на всі боки й тільки на рішучий завзив Вітовського: «Кажіть, з чим приходите?» — говорить:
 — 	Здесяткували цілу камяницю. Вистріляли всіх мужчин. У місті страшна паніка. Це загрожує всьому цивільному населенню різнею...
 — 	Хто здесяткував камяницю? — питається вже спокійніще Вітов-ський.
 — 	Якийсь молодий хорунжий.
 — 	Чого?
 — 	Хтось стрілив до відділу війська з вікна камяниці.
 — 	Добре зробив, що здесяткував! — промовив твердо Вітов-ський. — Такий наказ мав! Це треба було від першої хвилини. Треба вже було десятки камяниць перестріляти! Не були б ми мали стільки втрат, що маємо до сьогодня. Не були б ми мали таких засідань, як сьогоднішнє!
Тремтів увесь, гримів. Душа в ньому бунтувалася. За їх невиконані вчинки. За великі занедбання.
Але й себе він уважав провинним. Гамується. Звертається до членів Національної Ради. Мовить рішучо:
 — 	Панове! Це моя вина! Але в першій мірі це ваша вина! Це ваша вина! Я від першої хвилини прохав: Панове! Візьміть закладників. Архієпископів, професорів університету, членів краевого відділу, най-визначніщих Поляків. Ви ні й ні! Панове! Ви знаєте, що діється в тій частині міста, яку заняли Поляки? Як там страждає наше населення? А ми в рукавичках із ними? Ми панькаємося? Переговорюємо?... А вони насміхаються з нас! Панове! Не так виглядали б переговори, як би всі видніщі Поляки сиділи в нас під ключем! Не так би вони говорили з нами, як би вся польська інтелігенція в містах і на селах була в наших руках! їх засипували б депутації, делегації: лишіть, бо вбиваєте нас! Я це казав від першої хвилини! А ви ні й ні. Коли б оголошено, що за кожний стріл у голову покотиться польська чільніща голова, і коли б прилюдно виконано один присуд, тільки присуд — панове! Зараз би припинилася ця стрілянина з вікон!
 — 	Пане полковнику, це неможливе! — крикнув у найвищім роздратуванні поважний член Національної Ради.
 — 	Хто це говорить? Ви? Провідник нації? Що відповідаєте за її долю? — відповів йому таким самим роздратованим голосом Вітов-ський. — Ви знаєте, скільки ми маємо втрат зза цього підлого, нікчемного способу боротьби? Ні! Це доконче потрібне! Не зробите цього
ви — зробимо ми! Зробить це військо! Це не забава — це війна. Війна має свої права, свої обовязки. Ми не сміємо виставляти на зрадницьку смерть своїх козаків.
 — 	Але ж ми люди! — кричить далі той сам член Ради.
 — 	А ми — звірі? І ми люди, пане после! Але ми відповідаємо за життя инших людей! На отвертій війні — отверта боротьба. На зраду, підле душогубство — оборона! На терор — відповідь терором! У боротьбі з таким нікчемним ворогом — одно: або ми, або вони! Але до цього треба сильних нервів. — Тут заломився його голос. — А я, на жаль, уже їх не маю...
 — 	На щастя — ваше й наше...
 — 	На наше спільне нещастя, пане после! — промовив гірко, сумно Вітовський. — Згадаєте мої слова, як нас ті стріли з вікон, зза камяниць викинуть зі Львова. Тоді згадаєте мої слова, але запізно.
Ця погроза, вдруге вже кинена головним командантом, внесла паніку в засідання, більшу ще, ніж була.
 — 	Пане полковнику! — крикнув у найвищому подратуванні той сам посол. — Я вас не розумію! Кажете, що не маєте сили вести війну й не хочете навіть вислухати умов про перемирря! Кажете, що будете залишати Львів і хочете нам військовим терором приготовити різню! Я вас не розумію!
 — 	Пане после! — мовить Вітовський спершу спокійно, твердо, потім в-одно більш запалюється. — Ми, взагалі, один одного не розуміємо. Хто має вести війну? Ви чи ми? Хто має організувати, наладжувати нове життя? Ми чи ви?
 — 	Всі вкупі!
 — 	Ви — хочете війну вести? А чому ж ви ще досі не у військовому однострої?
 — 	Ми посли! Ми члени Національної Ради! Ми радити маємо!
 — 	Над чим? Над чим? — питається схвильований Вітовський. — Над тим, як боронити Львова? Коли б ви бодай над тим радилися, як дістати допомогу! Але тут рада не поможе! Тут треба діла! Ви лишіть нам військові справи, сами їдьте в повіти! Збірайте військо, присилайте! Сами — військові відділи приведіть! Там ваша сила, там ваша праця!
 — 	Ви розганяєте парлямент? Хочете увільнитися від контролі свого парляменту?
 — 	Контролі? Нам треба контролі? Ми війну ведемо, панове! Ви мусите мати до нас довірря! А ми дістанемо до вашої праці довірря аж тоді, як за вас говоритимуть ваиіі діла! Як до оборони столиці стане військо, приведене вами!
 — 	Ви розганяєте парлямент? Вже Австрія вела війну без контролі парляменту! До чого довела?
 — 	Ви з вашою контролею доведете до того, що викинете себе сами зі Львова. Але поки це станеться, ще ми попробуємо оборонятися без вас і проти вас! Військо відповідає за війну!
141
В ту ж мить відчинилися двері й до залі увійшов молодий хорунжий у шапці на голові, з крісом на рамени. Підійшов до столу, став перед полковником, випростався, як стріла, віддав привіт Вітов-ському.
 — 	Пане полковнику, все виконано, як був наказ.
Вітовський втопив у нього свої бистрі очі. Не спускав їх довгу хвилину з лиця хорунжого. Його мізок прошибла нагло нова думка. Зморщив брови. Встав з крісла. Пронизує очима хорунжого. Хотів би вичитати потвердження свого здогаду з лиця молодої людини. Коли побачив, як під його очима те лице наплило кровю, спитав твердо, помалу:
 — 	Летивітер! Ти здесяткував камяницю?
Очі всіх перескакували то на полковника то на хорунжого. Запала гробова мовчанка.
 — 	Я... — промовив спокійно хорунжий. Зацокався. Докинув: — Тільки...
 — 	Знаю, — промовив спокійно Вітовський. — Виконав наказ.
Летивітер мимохіттю вдарився лівою рукою в груди:
 — 	Пане полковнику, я не виконав наказу.
Був це не крик, був це стогін до одчаю доведеної людини.
Вітовський мовчав. Не зводив з нього очей.
 — 	Я не міг розстріляти невинних людей, бо той, кого я вважав провинним, не попався десятим. Я не розстріляв нікого.
Вітовський спустив очі, хитнувся, вийшов зза столу, подав руку Летивітрові.
 — 	Я того ждав од тебе, пане четарю!
 — 	Пане полковнику! — промовив крізь сльози радощів Летивітер.
 — 	Доклад у канцелярії...
Цими словами попрощав Летивітра.
Від ранку великий рух у Народньому Домі. Гамір. Крики. Співи. Веселі розмови, привітання. Оповідання про дотеперішні переживання у Львові за цих кілька днів.
Зустрічаються знайомі, вітаються, кидаються одні одним в обійми, цілуються. Не можуть нарадіти. Ті, що прийшли, висловлюють свій подив, ті, що ждали, ждали, врешті діждалися, не ховають вибухів своїх радощів. Велика надія вступила у серця всіх. Аж тепер уже немає чого журитися про долю Львова. Коли вже прийшли Усусуси... Лицарі Усусуси! Завзятці!.. Прийшли. Знайшли шлях запертий. З яким завзяттям кинулися на пробій! Як гураган вдарили на ляцькі відділи! Пробилися до цитаделі. Юнаки! Завзятці!... Аж тепер почує ворог сильну руку! Зараз піде все инакше, все лекше...
Після того, як привіталися друзі, товариші, знайомі, починають старі стрільці знайомитися з тими, що тільки тепер стали під кріс, з наймолодшими войовниками за долю України: із студентами, з гімназистами... з дівчатами, які нарівні з своїми товаришами стоять у рядах.
142
Коли гурток Усусусів обступив дві дівчині, що як-раз вернулися зпід почти, починають сипатися з уст наочних свідків тисячі похвал для відваги, геройства, посвяти стрілкинь. Вони, вперше з крісом у руках, наставляють свої груди на небезпеки не менш одчайдушно, як най-завзятіщі лицарі. Слухають того дівчата, паленіють на лиці, бентежаться. Сами вперше починають розуміти вагу свого діла. Смішно їм стає від надмірного перецінювання їх праці. І встидно. Не погоджуються. Заперечують. Кажуть, що все це переборщено, що з них хочуть насміхатися. Але оповідання козаків ідуть з таким переконанням, у такому поважному тоні, що тут не може бути ніякого сумніву.
З являються на вулиці під Народнім Домом то одинцем то гуртками цікаві видці зпоміж громадян. Хочуть на власні очі бачити, чи правда це, що приїхали вже Українські Січові Стрільці. Чи правде це? Про те вже всюди балакають. Всі, всі, хто тільки стає до розмови. Скрізь відчувається піднесення настрою. Де вже трівога, розпука, одчай!... Тепер попадають у захват. Одні за одними. Тепер уже ні в кого немає сумніву, що скінчилися гіркі дні, скінчилися дні зневірря, трі-воги. За день, за два зможуть поконати польський опір. Переможуть, здавлять повстання. Бадьорі розмови пливуть по місті. Рожеві, ясні надії висловлюються тими, що досі зневірря розсівали...
Але бували й такі, що не вірили, поки сами не побачили. Чого то вже не говорилося! Дуже багато було розмов і про Січових Стрільців і про всякі инші охітничі відділи. Скільки то вже не бувало радощів, захвату! А потім що виявлялось? Що все те неправдиві чутки. Тепер уже треба все побачити на власні очі. Годі вірити насліпо!
І йшли, йшли до Народного Дому...
Але як тільки наближалися до цього військового осередку, вже впевнилися. Вже все знали. Вже певні були. Ото ж правда все, про що балакають усюди, куди не підеш! Приїхали! Справді приїхали! Славно! Славно! Слава Січовим Стрільцям! Слава народнім лицарям!
Схиляють голови, вимахують шапками, поздоровляють руками! Кричать: слава! слава!... Розважають свою сполохану душу і йдуть, ідуть у місто. Йдуть по всіх усюдах розносити нову звістку, радісну, щасливу! Бачили! Сами бачили! Приїхали! Тепер уже справді приїхали! Це вже не здогад. Не туманні чутки!... Це щира правда. Вже відійшов один відділ Стрільців у напрямку цитаделі, один у напрямку Під-замча. З походу — просто до бою! Не мине година-дві, як почує увесь Львів боєвий танок стрілецький. То не те, що перетомлені козаки, які осталися у Львові по світовій війні. Це не студенти, які ніколи кріса не мали в руках, не досвідчені, не вправлені. Це не діти-гімназисти, що й кріса двигати не всилі! Що кидаються сміливо у вир боротьби, вулиці головами своїми встеляють — стільки завзятку проявляють, стільки одчайдушности! Більш одчайдушности, ніж сили! Більш завзятку, ніж спроможности. Діти! Діти! Але хіба ж готовилися вони на таке діло? Хіба ж це їх вина, коли не всилі встоятися? Коли мусять помалу відступати?
143
Тепер приходить нова сила. Почне змагатися. Приходять лицарі! Загартовані в крівавих боях лицарі. Борці згіід Маківки! Українські леви молодецькі. Заведуть крівавий танок! Почує ляцька голота, що таке січове стрілецтво! Не мине годинка-дві, як піде трівога по ляцьких рядах. А тоді — вперед, лицарі! До останніх окраїн Львова. За Львів! На Перемишль! Камяним муром на пограниччі української землі!..
Вигукують, викрикують, на радощах од розуму відходять. Затрачують почуття дійсности. Не думають про те, яка то сила прийшла в допомогу. Коли б один рій Усусусів побачили, коли б кілька усусусь-ких шапок зявилося, не менші були б радощі, не слабший захват. Засліпила їх дотеперішня трівога, звели на безпуття важкі переживання. А вже щоб могли критично дивитися — даремне жадання! Щоб роздивлятися, яка сила стоїть по противному боці? Яка праця жде тих наших лицарів? Щоб уявляли собі, чи зможуть вони в одну мить виконати завдання, якого ждуть від них захвачені їх приїздом Льво-вяне?
Сам приїзд гуртка Українських Січових Стрільців — лік на всі болі, на всі рани серця. Поява заповіданої, дожиданої допомоги наказує забути про всі трівожні міркування. Проганяє геть чорні думи. Родить захват, вказує дійсність у веселих, надійних барвах. Майбутнє — у таких ясних, райдужних, що вже тепер можна готовитися до святкового обходу після великої перемоги над збунтованим ворогом.
Не слухають висловів сумнівів, що падають тут і там з уст тих, що ще не бачили Січових Стрільців, що ще не встигли підпасти під переможний вплив їх чару.
Що? Сумніви? Як? Хто може сумніватися? Хто сміє? Хіба люди без крихітки віри в перемогу справедливої справи. Пізнати, пізнати, кому зневірря серце затруїло!...
Забувають, сердешні, що то вони сами перед годиною говорили, ^ що вони робили, яку трівогу розсівали. Кажуть: У кого немає віри в серці, нехай іде, нехай подивиться, нехай, як той невірний Тома, дотиком свого пальця переконається! Нехай оживить своє серце, перегризене отрутою! Тільки нехай не важиться сіяти зневірря!... Під суд! Під суд гробарів нашої волі!
Цей захват відродженців, тих навернених грішників, свіжо впевнених про перемогу дотеперішніх сівачів трівоги, чорних дум — дізнає хвилевого потрясения. Над головами завижжала гарматня куля, падає недалеко від них на брук вулиці, крутиться в них на очах, гуляє, вривається в брук, вибухає, заглушує все инше своїм взривом, кидає шматками каміння, шибками вікон, піском, глиною, шматками муру. Щезає в безвістях. Тільки чорна яма остається незбитим свідоцтвом її діла знищення. Гурток людей, здивований її вижжанням, похилив від-рухово голови. По тім зачарувався її герцями. Стояв прикований до свого місця, не всилі рушитися, не всилі навіть усвідомити собі всієї загрози небезпеки. Коли вже небезпека минулася, коли нікого не захопила, жах падає на ввесь гурт. Починають, як табунець горобців,
пурхати, втікати на всі боки, ховатися в брамах камяниць, забігати до крамниць.
Ті сичать, як гадюки:
 — А що? А що?... Бачите?
Ніхто їм не відповідає... Мовчать. Утікають... Не спиниш! Не здержиш!
Не помагають крики тих, що вже спамяталися, не здержують схвильованих запевнення, що вже минулося. Не хочуть виставляти себе вдруге на небезпеку, не хочуть ждати, поки допаде їх ще одна граната. Тим більше, що понад камяницями свище, дзижчить, скрегоче в повітрі! Без упину. Без уговку... На заході лунають в-одно гарматні вибухи. Біля них, за ними, в стороні Високого Замку, Личаківської вулиці, і тут і там... у відповідь гарматнім пострілам лунають взриви. Бряжчать шибки вікон, дудонить земля, дріжать мури... А над головами в повітрі: дз-дз-дз-дз... бум... і знову: дз-дз-дз-дз... за хвилинку знову: бум... дж-дж-дж-дж... бух, бух...
Тепер уже тиша, страшна тиша. Тим більш замітна, чим досадніще прошибають її дикі, скрегітливі дзижчання. Після них гучні вибухи луною рокочуть. По вулицях, між камяницями, між мурами. І все те тільки скріпляє тишу. Вбиває все життя, всі гомони. Кидає громи, котить їх у безвісти, серед мертвої тиші. Тепер уже дають знати про себе й крісові постріли. І гаркотіння скорострілів. Більш нічого. Ніяких голосів. Ніяких гомонів. Тільки крісові постріли. Тільки розбільне: та-та-та-та-та... до безкраю, до безпамяти, до втоми довгий лопіт скоростріла. Тільки вибухи гарматніх стрільн, дзижчання, свистіння, зойки в повітрі... Дошкульні... Аж мізок шарпають... Потім гомони взривів... А між дикими грюкотами німа, бліда, мертвецька тиша... І знову божевільні гомони...
До Народнього Дому докотилася трівога, відгомін того, що діялося на позиції. Йде завзятий бій. Почулося, що прийшла противникові більша підмога, ніж нашим Січові Стрільці. Кинув усі сили на кілька відтинків: на цитаделю, казарми Фердинанда, на Підзамче. Але найбільше, найсильніще напірає ворог на відтинок соймОвого будинку. Йде з великою силою, ще більшим завзятком, безоглядно. Йде на перебій! Іде під захистом пригожого для себе терену — парку, дерев, кущів, камяниць з обох боків парку. Проти себе має відслонену українську лінію. Сам у безпечному захисті — тим дошкульніще напастує, змітає їх ряди.
Врешті жахлива звістка: залога сойму не видержала сильної атаки польської боївки — залишила становища. Увесь міський парк, вся вулиця Міцкевича, сойм — усе в польських руках. Не виключається загроза осередкові міста. Йдуть ще кріваві бої, але немає вже забезпе-ки, що можна буде встоятися перед розгромом ворожого наступу. Долітають голоси розпуки, благання про рятунок. Вслід за тим проявляється збентеження. Що робити? Що робити?... Головні сили
Січових Стрільців відослано вже на становища не менш важні, не менш загрожені. Здавалося, важніщі, ніж це! Бо цитаделя забезпечує місто від заходу, з полудня. Підзамче — єдина сполука із світом. Туди звернено свіжі сили! Там забезпечувано оборону.
А тепер? Тепер? Що тепер робити?...
Починається нервова, доривочна нарада, роблять перегляд сил. До залоги, що стояла в бої біля сойму, посилають наказ: триматися до останнього козака! Для відради подають звістку, що вже йде підмога. Тільки нехай тримаються! Нехай витримають — поки наспіє підкріплення!
Тепер роздивляються жахливо, де б знайти допомогу. Одні радять відкликати частину Січових Стрільців. Инші за всяку ціну хочуть шукати рятунку без них. Годі ослаблювати позиції. Годі вносити розгардіяш у такі відповідальні становища. Падає на голови про-відців безсилля, втома. За нею йде трівога. Затемнюється ясна думка. Затрачується перегляд сил. Заявляється — зневірря... Де-хто починає вже шукати рятунку у пересуненні боєвої лінії, в скорочен%.. Такі поради викликають ще більше зденервування. Одні кидаються до карти Львова, роблять перегляд позицій, сил, инші роздивляються у тих нових позиціях, оспорюють доцільність скорочування фронту, ще инші противляться всякій зміні. Тепер, коли прийшла підмога, така визначна підмога, годі скорочувати фронт, годі його хоч би тільки пересувати! Це значило б скріпляти силу противника, працювати на ослаблення духа свого війська! Це вбило б спокій і відпориість громадянства!... Так знищено б усі свої сили!... Це була б праця на очевидну свою загубу...
Годі! Годі! Лишіть дурниці! Неможна вводити перемін у цій хвилині. Замісць до перемоги, хочете вести до здачі Львова!
Але що ж робити? Що ж робити? Звідки взяти нових сил? Яку дати собі раду на загроженій позиції?
Мусимо шукати! Мусимо знайти! В казармах є ще охітники.
Смішне! Посилати людей на смерть, або в полон? Невправлених? Недосвідних? На те, щоб знищити відразу свої становища?
Виміняти людей! Посилати тих, що стоять на вулицях.
Не пора! Не пора! Немає часу!
Шукають нових способів рятунку. Знаходять. Инші відразу збивають. Доказують усю нездарність нового пляну... Перечаться. Змага-гаються ще инші пляни... Така сама жде їх доля...
А час летить, минає. Ще один гонець зпід сойму. Звістка про нові втрати — в людях, у становищах. Пошарпані шматки опису боїв, важких змагань. Яка безоглядна, одчайдушна атака Поляків! Яка завзята, уперта оборона кожного шматка вулиці з українського боку! А все ж таки в-одно нові втрати, в-одно втрати, нові втрати... Як не прийде зараз допомога, не встояться. Будуть стояти до останнього козака, але на довго їх не стане.
Була це вже не канцелярія штабу, вже не нарада провідців — 
почало творитися збіговище, віче. Всі, що приходили за своїм ділом, далеким від оперативних справ, уважали себе в праві прислухатися, встрявати в розмову із своїми міркуваннями, а коли вже вмішалися, коли раз вислухано їх недоладної мови, тепер вони вважали своїм обовязком радити, радити, вічувати. Й не було тієї сили, що вхопила б твердо керму в руку. Що прогнала б увесь баляст, що заперла б кількох покликаних до того людей у кімнаті й переводила спокійно, розважно, безпристрасно ту важну, відповідальну нараду. Не було тієї сили, що в хвилину розладдя стала б керманичем загроженого човна! Пустилися на бистрі збурхані хвилі — без керми, без опору, без волі зберегти ясну думку... А хвилі шуміли. Гонці прилітали й за ними звалювалися на цей крихкий човник нові буруни. Обезвладнювали керманичів!...
Тільки один стоїть осторонь — мовчки. Тільки один задержує спокій у цій схвильованій юрбі: високий, стрункий стрілецький старшина, четар Кермич. Стоїть осторонь і мовчить. Він прийшов за своїми справами — харчевими. Натрапив, як-раз, на трівогу. Хотів переждати. Не вважав за можливе запитувати про свої справи. І чужим почував себе у боєвих ділах. Слухав спершу байдуже недоладних розмов. Дивився... Бачить: люди бються, як риби в саку, не мають виходу, не бачать, не знаходять. Те, що боліло всіх, що їх бентежило, тріво-жило, — без сумніву й на його душу толочить. Але він, захоплений своєю харчевою справою, остільки почував себе стороннім від боєвих подій, від керування боєвими справами, що при всьому збентеженні, при всьому стрівоженні душі задержує ще спокій духа. Може ще досить ясно роздивлятися у становищі.
Зрозумів одно: тут даремні всі пляни, ні до чого не доведе воєнна рада, та ще й така нарада схвильованих людей. Немає сили, яку можна б протиставити ворогові, що бє й бє в одно місце! Що завзявся переламати опір. Всі пляни воєнної ради потребують коли не цілого дня, то кількох годин для того, щоб виконати їх. А до того часу буде по-всьому. Тут треба негайного діла. І на це не знайде виходу нарада командування. Тут треба ініціативи одиниці. Треба чину! Рішучого, сміливого, завзятого, негайного!
Ще раз переглянув у голові становища ліворуч, праворуч загроженого відтинка. Ліворуч цитадели — праворуч казарма Фердинанда. Два оборонні пункти. Обидва кріпко тримаються... Хоч бє на них ворожа сила — видержать. Повинні б видержати. Але тільки так довго, доки ззаду не заскочить їх ворог, доки не оточить їх, не запре їм свіжого допливу людей, доки їм не відітне сполуки з осередком. А станеться це — тоді не тільки відсунено боєву лінію до осередка, а може й поза осередок — там залишаються увязнені дві дуже геройські залоги. Можуть уступити, можуть перебитися, але — можуть остатися, загинути.
Ні, тут нема чого довше думати. Тут треба діла! Треба йти рятувати.
Підходить до столу, що його обступила воєнна рада.
 — 	Товариші! Послухайте моєї думки.
Дивляться на нього — хто стрівожений, хто зденервований. Кидають неввічливі погляди. Шеф штабу — блідий, як стіна, — хитнув зневажливо рукою. Стільки вже переслухує всячини, що кожний новий голос ріже його пилою в голову. Намагався вже раз, другий зловити керму нарад у руки — даремно, без успіху. Доки вмішувалися штабові, боєві старшини, — мовчав. Але цей? Харчевий? Чого хоче ще цей? Намагається спинити його слова.
 — 	Але ж, товаришу!
Кермич не вважає на це.
 — 	Тут нема иншої ради, як іти на охітника відбивати сойм. Дайте мені свою згоду і рій Січових Стрільців, які ще не відійшли на позиції. Я йду на перебій.
Дивилися на нього, не розуміли його слів. Шеф штабу спалахнув від обурення. Лице його наплило кровю:
 — 	Що ви зможете сами зробити! Ви боєвий старшина?...
 — 	Товаришу! Я Січовий Стрілець! Боєвий — не боєвий. Однаково!... Я йду. Хтось мусить іти. Я йду!...
 — 	І я з вами, товаришу! — підходить до нього Летивітер, та простягає йому руку.
Штабовці дивляться один на одного. З їх очей пробивається вже не обурення, не здивування — трівога. Бачать, що йдуть справи попри них, без них. Вони ще не скінчили наради, та, вже не знають, з ким радяться, про що радяться, ще нічого не постановили, як тут уже відходять на позицію люди, не питаючи їх, не дожидаючися, щоб їх покликано. Одначе мовчать. Не мають сили противитися.
Тим часом бачать, як Кермич приняв простягнену Летивітрову руку, стиснув її твердо, кріпко. Дивляться на його рух, яким він показав на Летивітрові груди, де вється ціла низка нашивок, що осталися по колишніх воєнних відзнаках. Чують твердий, упертий, голос Кермича:
 — 	Ви боєвий, товаришу? Підемо. Рій стрільців, один міномет, один скоростріл.
І не дожидаючися згоди збентежених штабових старшин, завертає . до дверей. За ним подається Летивітер.
Від учорашнього дня почував Летивітер гнітучу вагу на своїй душі. Те все, що він мав зробити, що повинен був зробити й чого не зробив, потім та публична заява признання, публична нагорода за невиконання військового обовязку, так його все те збентежило, що він не міг прийти до рівноваги з своїми думками. Почував, може вперше в житті, встид не так за себе, як більше ще за другу людину. За того, кого він так глибоко поважає.
Він-ждав, що Вітовський сипне громами на його голову. Як до цього був у праві. Як повинен був зробити! Приготовлювався, що
буде оправдуватися, боронитися. Знав, що скаже на оправдання своєї хвилевої слабости. І знав, що що б не говорив, ніщо йому не поможе. Ніщо його не виправдає. Ніщо не злагодить його провини. Його вчинок впаде першою плямою на незаплямоване досі імя.
Але в душі був спокійний.
Аж надто спокійний.
І коли б справді все було сталося, як собі уявляв, він був би мав одну розвагу: зробив людяне діло. Не виправив на той світ невинних людей. Може б і не розбалакувався ні з ким про це. Запер би в серці свої почування. Душевний свій спокій. Байдуже був би приняв хоч би й найгіршу догану й не пояснював би, може, мотивів свого занедбання. Це його власна справа! Справа його душі.
Хто поважився б закинути йому слабосилість? Недостачу відваги? Хитання, нерішучість? Аж забагато дав він уже доказів хоробрости, одчайдушности. Ну, раз зробив инакше. Пропало! Зробив!... Чому?... Це його справа. Це справа його сумління. Це питання, якого він не буде розбірати прилюдно. Зробив — бо зробив. Пропало. В иншій хвилині може б не так зробив був. А може ще раз так само зробить. Хто знає? Може ще й не так зробить... Нехай його залишать з недоладними питаннями. З недоцільною балачкою.
Та ось замість того, замісць сподіваної догани — падає на нього відзначення, вивищення, публична заява признання, устиск руки.
Очей не міг показати товаришам. Не розумів, що значать їх привітання... Радощі? Втіху?... Чи заховувалася під устисками рук зневага, насміх?...
Відзначення не за геройство, не за хоробрість, не за невблагане сповнення обовязку — за хвилину хитання духа, за невідповідне розніження, за чутливість, вражливість на плач, на сльози, за забуття, що там десь теж сльози проливатиме мати або сестра або дружина вбитого козака, що могли проливатися теж сльози за тим другим, коли б і його цільніше вдарили...
Летивітер стогнав із болю. То блід, то червонів із встиду. Почуття, що його піднесено до ступіня четара — незаслужено, навпаки піднесено, замісць щоб скарати, щоб потягти до відповідальности, знеславити — палило його лице соромом. Коли усвідомив собі спокійно все, що з ним сталося, хотів у першій хвилині, під впливом перших почувань схвильованої душі подякувати за образливе відзначення, не приняти його. Хотів заявити, що він не може признати себе гідним відзначення за те, за що ждав докорів, догани, зневаги. Але потім усвідомив собі, що саме він зробив би цим вчинком! Зміркував, що це була б образа для Вітовського. Що більше, він осмішив би його, вказав би ясно на те, що поступок команданта був недоладний. Вийшов такий, яким не повинен був ставати. В його душі було засильне поважання до Вітовського, переходило в подив, любов; під впливом цих почувань він відразу відкинув свою думку. Вважав її неможливою до виконання.
149
Але своє відзначення приняв як тягар обовязку, вложеного на його плечі. Тепер йно-що починається хвилина діла, хвилина змагання, одчайдушного, безпамятного, безоглядного змагання, яке мусить виправдати його відзначення.
Коли останеться в живих, могтиме сміливо дивитися в очі своїм товаришам! Вони муситимуть забути про його вчррашній вчинок, як дивитимуться на нього, одно мати мусять перед очима: те, що він повинен у найближчому майбутньому зробити...
Або...
Не доводив своєї думки до кінця. Він мав таке почування, що те останнє жде його певніще. Лекше йому буде в завзятому бої покласти голову, ніж так визначитися, вийти переможцем з таким подивугідним чином, щоб усе инше забулося. Щоб ніщо инше не вязалося з його особою, тільки те, тільки те одно. Він не уявляв собі, яке це мало б бути діло, знав тільки, що мусіло б бути одчайдушне! Мусіло б межувати з божевіллям! Від чого* коли не падається головою, коли не божеволіється, вибивається на вершини, остається навіки в памяти людей...
Тут починали його думки сплітатися з иншими, далеко вже не такими рішучими, завзятими. Вдарив йому знову, ще раз, у голову вчинок команданта. Вітовського!
Вітебського! Не чий будь! Не першого з краю команданта! — Вітовського!...
Чому він це зробив? Чи забувся? Чи це була теж хвилина слабосилля, зденервування?
Ні, ні! Тут щось иншого мусить входити в гру. Вітовський не міг цього зробити без надуми, без ясного розуміння мотивів і наслідків. Коли він це зробив, мусів мати до того причину, основу. Значиться... Хіба ж би справді його вчинок не був такий буденний?
Починає помалу хитатися в своїх міркуваннях. Вагається у своїх завзятих постановах. Ще раз переглядає в душі все, що пережив учора. Що йому трапилося. Що він повинен був зробити. Що зробив...
Що ж?... Що ж?... Залишив життя чотирьом невинним людям? А може... може повинен був того юнака самого розстріляти? Для постраху? Без суду? На власну відповідальність! Без ніякої відповідально-сти! Без відповідальности! Це ж війна! Був наказ! Він повинен був виконати — і повідомити командування про свій вчинок!
]Бо що ж було б вийшло з цього? Були б його судили? Ні. Були б йому докоряли? Ні, ні! Були б поза очі осуджували? Ні, ні, і ще раз ні! Були б казали: зробив, що повинен був зробити. Були б може й не балакали про це.
А Вітовський? Що він сказав би був?
Хіба ж не знає? Він же ж сказав своє. Він уже своє сказав: «Сповнив обовязок! Виконав наказ!» І що ж більше?... Нічого! Зовсім певно, що нічого більше. Виконав наказ, сповнив обовязок!... Це ж основне завдання козака, старшини, всякої військової людини. Виконав наказ — і добре. Бо не виконай — під суд! Сповнив обовязок — і йди далі. Не сповниш, або підеш проти наказу — куля в голову.
Захитався у своїх здорових, твердих міркуваннях. Чув, як щось регочеться в його мізку. Як шалено щось регочеться.
Ти ж і не виконав наказу і не сповнив обовязку і тебе не то не судять — тебе відзначили, тобі подякували.
Його біль переходить непомітно в німу, тиху резигнацію.
Тепер уже инший голос промовляє в його душі.
Ти ще молодий! Ти ще дуже молодий! Замолодий, щоб зрозуміти свій вчинок. Задармо не відзначують. Колись ти, може, зрозумієш.
Уже хотів заслухатися в цей привабливий голос, намагався піти шляхом нових думок, коли почув знову безпамятний регіт:
Пятий рік на війні. Пятий рік в окопах, у погоні за ворогом, у крі-вавих змаганнях і ще не знаєш обовязку козака? Борця за волю свого народу?
Відходить від розуму. Зовсім заплутується у своїх думках. Туманні мряки падають йому на очі. Трохи не попадає в одчай. Вже не зітхання, вже важкі розбільні стогони — груди йому розривають.
І ось у таку хвилину повного зневірря починає спливати на його душу спершу тихе, непомітне, кволе квиління... Чуються якісь пестот-ливі слова, тихі шепоти. Чиясь рука дотикається до його голови, пригортає її до теплих, ніжних грудей...' А невідомі уста починають нашіптувати йому до уха великі слова:
Ти зробив діло, якого немає в військових приписах. Твій вчинок не стоїть ні в якому звязку з наказами, обовязками, повинностями. Він являється своєрідним, окремішнім. Ні в якому відношенні він не стоїть до війни, до війська.
І коли всіми нервами душі погнався за гомоном цих слів, щоб уловити їх, зрозуміти, щоб знайти в них розвагу, лік на рани серця, невідома рука ще дужче пригорнула його голову до своїх грудей і промовила могутнім голосом:
Ти зробив небуденне діло! Діло, за яке відзначують, за яке вивищують, бо воно не йде ніколи в забуття. Чин, який вічно живе!
Починає розяснюватися йому зовсім у голові. Так він зробив справді небуденне на війні діло. Він проявив душу. Він зробив людяне діло.
Ха-ха-ха!... починає реготатися в його голові дика сила. — Хіба ж до того треба бути хорунжим українського стрілецтва? Хіба ж можна приняти за це четарські відзнаки? За те, що ворога пожалкував? Що з ворогом на війні не справився так, як каже основний воєнний звичай?... Не я тебе, то ти мене! Ні! Не так. Не він тебе. Бо він тебе не поцілив. Але за те ти його...
Що? Помста? Відплата?...
Ні. Не помста. Забезпека перед повторенням вчинку. Пересторога для инших. Загроза!...
151
І в одну мить забулося все те, що ліком починало ставати для зраненої, зболілої його душі. Забулися ніжні таємничі нашіптування любого голосу, забулися ніжні теплі обійми, чарівне пригортання голови, захитаної у рівних міркуваннях, пригортання одчайної голови до тихих материнських грудей... Забувся гомін могутнього голосу. Остався у памяти дикий регіт, божевільний...
Чому ж, чому ж я цього не виконав? — стогне в одчаї.
Не виконав! Пропало! — промовив байдуже й замовк.
Хоч потім переконував себе, заспокоював своє схвилювання — не знаходив достаточної відповіди. Не мав узагалі відповіди, розяс-нення. Почував, що тут не все в ладі — не всилі був уже вловити основи душевного розладдя. Врешті прийшов до висновку, що минулого йому не завернути. Тільки оправдати треба. Неминуче мусить виявити чин, який би дав йому душевний спокій.
Прихід товаришів, друзів розкривав перед ним нові вигляди. Показував можливість знайти в дуже недалекому майбутньому відповідну нагоду... Уже сьогодня хотів він відійти на становища з ними. Не знав, як повести справу. Мусів виконувати инше завдання. Тепер він вільний. І ось чує — Кермич іде на сміливе, одчайдушне діло. Тепер пора! Разом із ним! З ним — під сойм.
Зголошується. Ніхто їх не висилає. Ніхто не спиняє. Йдуть — сами. Беруть у свої руки велике, відповідальне діло. Що з цього вийде? Буде — що буде! Переможуть або впадуть. Але одно певне: йдуть на незвичайні змагання. Прийшла та хвилина, за якою він хотів погнатися. Йде з тремтінням серця. Знає, що не сміє вернутися. Не вернеться переможений. Або піде вперед і там оправдає своє відзначення. Змиє з своєї душі ганьбу слабосилости. Або останеться — на шляху. Коли посунеться вперед ворожа сила, переходитиме по його трупі. Його імя не впаде на посміховище юрби. Його імя вириється на вуличному брукові Львова, запишеться нестертим слідом у памяти оборонців столиці.
 — 	Ви свідомі, товаришу, нашого завдання? — питається його Кермич.
 — 	Поки западе ніч, вирішиться наша доля.
Кермич стиснув йому руку. Йшли далі мовчки. Кожний у свої думки затоплений.
Йшли, як розярені тури!
Міномет розкрив їм дорогу. Вибита стіна в сеймовому будинку пропустила малий відділ завзятців. Посипалися крісові постріли, заблисли в сутінках заль білі штики.
Йшли вперед, залишали за собою стогони, зойки. Не зважали на них, не чули нічого. Не бачили нічого. На очі впала їм мряка. Заслонила перед ними свідомість неминучого. Одірвала їх од впливів часу й простору. Од впливів зовнішнього світу. Задавила почування власної душі... Ніщо їх не спиняло. Не було такої сили, що б їм оперлася.
 Забули про життя, про світ. Не було для них загрози, небезпеки. Накипали в них у душі шалені невисловлювані оклики — вперед, в-одно вперед!
Чим більш божевільно втікав ворог, тим яркіше кровю заходили в них очі, запливали. На все затемнювалися — одкриті були на одно: на ворожі груди. Вже не пальбою промощували собі дорогу, вже навіть не штиками — змаганням рук, ніг, грудей. Дужою своєю силою йшли вперед. Силою волі. Не бачили, хто з них іде, хто падає, лишається. Не бачили, хто з друзів дужче дереться. Хто засланяє боки, хто ліворуч, хто праворуч посувається далі. Не знали, що сами роблять. Чи йдуть вперед, чи на місці стоять. Поки перед очима не заяснів у них отвір входової брами. Поки не допали до неї, не загатили припливу ворожих сил. Тепер тільки могли памятатися. Ледви тепер могли завернути на намічений шлях, переводити в життя те, що надумали були.
Не минає хвилинка, як у дверях балькону на поверсі зявляється міномет. Гомонять оглушливі його вибухи. Луною котяться між мурами. І вмить стогони, зойки чути зпоміж дерев, від кущів парку. Ні один вибух не минається з ціллю. Ні один удар не падає даремно. Спокійно, як камяний велит, стоїть біля міномету Кермич, слідкує за льотом кожного стрільна. Орлиний зір пускає йому в здогін. А коли падає його вбивче знаряддя, коли стеляться в німому безсиллі його жертви — на мить промигує блиск в його очах, спалахає, щезає. Камяна повага різьбить його лице. А очі шукають бистро нової цілі.
Як дитяча забавка бахкають крісові постріли зпоміж кущів, як скавуління битої собаки пищить торохтіння скорострілів. Кожний новий вибух, кинений рукою Кермича, заціплює вороже голосіння...
А там у сусідньому вікні торохтить скоростріл Летивітра. Помалу, рівномірно, доцільно, успішно. Як ті щурі, шибають собою в утечі перед рукою Кермича ворожі сили — визбірує їх розважно, але без упину, без уговку Летивітровий скоростріл. Забірає їм усяку можливість рятунку. Заступає дорогу зпереду, ззаду — із цього, з того боку. Куди ні кидають собою, чують скрізь зойки біля себе, бачать, як падають ранені, як усіх сил добувають, щоб пересунутися, переповзти в кущі, кущами, далі, далі од цього пекла зойків, од цього моря крови, від поля смерти.
Доки змагалися, доки опіралися — тепер починається божевільна втеча. Ніхто вже не думає про напад, про відбивання соймового будинку. Вже залишають і думку зметення ворога з його грізних становищ. Тепер одно стоїть перед ними — захиститися перед жахливими пащами! Яко змога далі, яко змога хутчій.
Бо кожне вікно — подих смерти! Лунають звідти крісові вибухи. Не на вітер, не для постраху — кожний добре обдуманий, кожний доцільний.
Гурт Кермича переживає хвилини найвищого напруження всіх нервів, усіх духовних сил, фізичних. Німа мовчанка, грізна повага
впала на цих людей, дике, жорстоке завзяття. Ніхто не бачить навіть, не звертає уваги, що тут то там захитається людина, схиляється на землю... Навіки вмовкає її кріс. У вічність задивляються широко розплющені очі. Тільки жах останньої хвилини на них засідає, запаюється...
Несвідомо, мимохіттю двічи вже хитнулася голова Кермича. Коло самого уха засвистіло, зашуміло, кинуло в бік його головою. І тільки як порушилася голова, прийшла до душі свідомість, що тут майнула смерть, але не захопила його своїм подихом. Зблідло лице, ще більш, як було... Сполотніло. А очі вже полетіли в погоню. Шукають, слідкують. Працюють з усієї сили. Натужені, злющі, бистрі, соколині... Заискрилися... Знайшов. Побачив. Три пні дерев. За ними постаті... Ще одна куля — тепер в одвірок. Вліпилася. Нервовий рух. Хвилинка надуми. Постріл. Німе дожидання.
 — 	Поцілив! — вимовляють шепотом уста і радісна усмішка заблисла на одну мить в очах.
Тепер роздивляється, як пурхають жахливо сполохані постаті. На всі боки. Сюди, туди... Чує, як торохтить у сусідньому вікні скоро-стріл, кидає очима в напрямку розбитого дерева, кущів. Кричить:
 — 	Далі! Далі!
Й без того лопотить скоростріл. Без його завзиву. Без заохоти. Поки не докінчує діла знищення...
На хвилину вмовкає.
Кермич чує, як відходить од вікна Летивітер, як збірає товаришів. Дожидається хвилинку з увагою всіх нервів. Що буде? Що далі?.. Тиша. Гомони чобіт. Що-раз далі, що-раз тихіще... Зовсім тихо... Дошкульна, розбільна тиша. Кермич знає, що буде, але ще більш од того дратується. Аж ось залітають до його мізку крісові стріли, знизу, вже біля соймового будинку. Назовні. В сутінках вечора бачить, як стрілою пролітають поєдинчі постаті. В ріжні боки. До парку. До вулиці Міцкевича. Стають у розстрільну. Біжать. Чує крики: уррааа!... Не всилі встяти на місці. Кидає все. Скликає останніх людей. Іде до наступу. У бій. Завзятий.
Затрачує память, почуття дійсности. Зрозуміння того, що діється довкола. Що він сам робить, що роблять його товариші... Як він іде — не знає. Як береже себе — не відчуває. Куди доходить — не має свідомости.
Чує мимохіттю якісь недоладні гомони. З чиїх уст падають — не цікавиться. Сам він кричить, хрипить, звірячі згуки з грудей кидає...
Як довго йде це божевільне змагання, ні він не знає, ні його товариші. Ще й тіни пізнього вечора не спиняють їх у поході. Вже падає темрява ночи, а ще чути в-одно постріли. Такий гомін, що тремтять живчики. Ще йдуть з обох боків завзяті змагання. Чим далі відходять від соймового будинку, тим завзятіщий опір ставить противник. Тепер уже не входить у гру убивчий міномет. Тепер не цільність пострілу, не завзяття рішає про успіх — сила. І та сила починав їх спиняти. Мали
за собою частину парку, частину вулиці Міцкевича, частину одної поперечки праворуч. І мусіли спинитися. Бо виростав перед ними мур переважної сили противника. Сипалися на них з усіх вікон занятих ними вулиць крісові, бравнінгові постріли. Падало на них домашнє знаряддя. Поночі не робило їм шкоди. Але приходило помалу до їх свідомости отверезіння.
Уже спинилася боротьба. Сповилися тінями темної ночи хати, дерева, кущі, люди. Де з них хто стояв, спиняється. Задивлений у чорну пащу невідомого простору. Заслуханий в останні гомони крівавого змагання. Загрожбний свистінням заблуканих ворожих куль...
Роздивляються у становищі. Починають розуміти, що в остаточному висліді сьогодняшніх змагань — вони частинно оточені. Оточені з двох боків від парку, оточені муром ворожих камяниць, муром твердинь від занятої ними вулиці Міцкевича. Муром ворожих твердинь, звідки падають в-одно далі постріли. Що правда, тепер без шкоди для них. Але чи надовго? Найдовше, доки вкриває їх ніч. До ранку. І то коли б до ранку. Не могли знати, яка сила захована в цих камяничних твердинях. А ну ж така, що зважиться зробити випад до соймового будинку? А ну ж уночі оточать їх зо всіх боків? Що тоді?...
Такі думки юрбою напливали до голови Кермича, коли він пізно вночі обходив становища. Кріпив сили, підбадьорював, додавав завзят-ку. Нікому не говорив про свою трівогу. Коли тут і там вказували йому на небезпеку камяничних стрілів, розвіював побоювання. Запевняв, що вже все забезпечено. І ще більше страждав од своїх неправдивих запевнювань. Приготовлював кожного зокрема, що не сміють ані думати в цю ніч про сон, про відпочинок, про підмогу, підкріплення. Взяли на плечі важкий обовязок, ще важчий жде їх завтра. Доки не вийдуть переможцями.
Ближчим розяснював вагу їх завдання. Над частинами розстріль-ної настанавляв командантів на цю ніч. На велику, відповідальну, може й рішаючу ніч.
Натрапив на Летивітра. Пішли вдвох далі. Задивлені в темряву ночи, заслухані в безупинні постріли. Йшли поміж свист куль, зовсім цього не помічаючи.
Летивітер в-одно зупиняється й задивлюється в темні бовдурі камяниць біля вулиці Міцкевича. Кожний стріл викликає прокльони на його уста. Врешті, коли трохи не сальва гримнула з цілого ряду камяниць, він промовив, схвильований:
 — 	Ви розумієте, що це значить?
 — 	Я від самого вечора уявляю собі всю небезпеку.
 — 	Товаришу! Дозвольте мені покінчити з цим.
 — 	Тепер? Поночі?... Ні.
 — 	Тепер найкраще.
 — 	Ніколи! Ні за яку ціну!
155
 — 	Перед досвітком...
 — 	Подумаємо.
Ішли далі мовчки. В головах обох кипіло від жахливих міркувань.
Кермич обхоплював своїми думками всі становища, всі можливосте дальшої боротьби й несподіванки, які може їм принести найближчий ранок, а навіть іще й ніч, навіть найближча хвилина. Він не знав сил противника, не знав його плянів, не міг знате, що приготовлюється цими безупинними стрілами. Не знав, що діється за ворожою роз-стрільною. Чи не заскочить їх на одному відтинкові, маленькому, але найбільш для них недогідному, ворожий наступ? Чи не переломить противник їх слабкої розстрільної? Що то, як павутинка, обснувала кущі парку, й поки йшла, поки пострах несла, поки не спинялася в своєму завзятку — була неподатлива. Була шалена, одчайдушна, але непереможна. А як спинилася — стала слабка, як павутинка. Де б не натиснути — прорветься! А раз прірветься, — як розшарпана мережка торочитиметься, доки не знидіє, доки не змарніє, не пропаде.
І те незнання, що діється по тім боці розстрільної, жахом його душу сповняло. Бо знав, добре знав, які в нього сили. Знав, які в них узагалі сили. Знав, що ні на що числити не може, ні на яку допомогу. І хоч би писав, хоч би благав, хоч би кричав, нікого не зворушить. Ніхто не прийде рятувати його. Тим більш, що пішов сам, добровольно, без нічиєї згоди.
Так, пішов і зламав силу ворога! Пішов вперед! А тепер стоїть і жахається... Ні! Пустий страх. Почав — кінчатиме! Піде вперед... далі!... Хоче і мусить піти вперед! З такого становища не уступається!
Чим далі — більш бадьоро розмовляв із стрільцями, що їх зустрічав по дорозі. Бачив, що люди несвідомі справи. Це його розважувало. Відчував з настроїв їх духа, що наказ до наступу виконали б без вагання. Хвилинку блукалася в його голові думка: а може б починати?... Ні!... Відразу захиталися в його голові проблиски постанови. Спинила його ніч. Здержувало його те, що чув праворуч од себе до пізнього вечора. Як крізь мряку нагадує собі страшну стрілянину коло казарми Фердинанда. Тепер уже там тихо. Що там було? Боротьба? Страшна, завзята боротьба?... Але який вислід7 Що значить тепер ця тиша? Хто переміг? Годі. Не знає. А яке це важне для нього. Чи не найважніще? Бо коли витримали ворожий наступ наші — він має забезпечене праве крило. Коли ж ні...
Але ні, ні! Му сіли відперти наступ! То вже від вечора тиша. Були б уже мали ворога з того боку на своїх плечах. Мусіли витримати ворожий вогонь. Напевно відперли наступ!
Почав хвилюватися. Більш як перед годиною послав туди розвідника й досі його ще немає. Ах! Та непевність, та непевність! Як вона підкошує силу.
156
Йшов прискореною ходою в напрямку сеймового будинку. Надіявся дістати звістку.
Мусів послати звідомлення до штабу.
Летивітер одстав від нього. В його голові засіла скажена, божевільна думка, від якої кров йому в жилах грала. Коли усвідомлював собі, що його жде, що він незабаром зробити має.
Дивився на камяну стіну, чорний ряд будинків, що навис над здобутою ним вулицею.
Аж жах його проймає, коли згадає, який божевільний був цей його похід, як без памяти летів з малим гуртком стрільців, як уже не відпирав, як гнав перед собою ворога. Як що-раз рідшали ряди противника. Як у втечі губилися ліворуч у парку, як праворуч падали в обійми мурів і як затріскувалися за ними брами камяниць. Як з вікон сипався на них град куль. І як падали од них його стрільці.
Те останнє тільки як через мряку бачить у віддалі спогаду, як крізь сон собі нагадує. Бо тоді він цього не бачив. Коли йшов уперед, підганяли його гомони стрілів, засліплювали його дими, притолочував мізок гук гармат, які в-одно гриміли від площі Юра, а їх стрільна дзижчали в нього над головою, летіли на місто. Він попав у гарячковий стан безпамятного забуття. Кинений душевною силою волі, летів наосліп, летів безумно, не міг спинитися. Як довго те трівало — чи годину, чи тільки одну хвилинку — не знає. Це була вічність. Це було істніння поза часом, поза простором. Як він ішов, що його кулі не займали, яким способом зберігав свою голову — нічого не памятає. Знає тільки, що спинила його ніч. Знає, що вже в сутінках ночи стояв на першій поперечці праворуч од вулиці Міцкевича. Там сповила його темрява. Тоді тільки він спамятався. Залишив товаришів і пішов роздивлятися, що зроблено, як вони стоять після пів дня змагань, чого можуть ждати од найближчого ранку.
А тепер розяснилося йому зовсім у голові. Він мусить здобути перш усього цей ряд твердинь. Це те діло, за яким він погнався. Це чин, якого він шукав. Тепер знайшов. Той чин жде його рук, його завзяття, його енергії. Але — як? Як?...
Стоїть мовчки й тільки слухає, як гомонять пострілами темні, задивлені у ніч, таємничі вікна твердинь. І чим більш роздумує над способами боротьби, над способами здобування камяниці за камяни-цею, тим більш накипає в його крови жадоба помсти, тим бистріще бють живчики.
Засліплює його вже жах жінок, дітей, розбивають його душу одчайні крики, благання, зойки... Йде в-одно далі й далі... Лишає за собою страшне діло знищення...
Не міг усидіти в тісному заперті мурів. Не слухав ради товариша, щоб приляг трохи, щоб сів бодай відпочити. Давило його груди без-дільне дожидання.
157
Прохав, щоб Кермич вислав над ранком людей, з якими він мав починати працю. Сам пішов на вільний простір.
Стояв край городу. Тремтів од холоду. То знову душно йому ставало. Розгортався.
Вслухався в тишу довкола себе. Чим далі поза північ, тим тихіще ставало в таємничих глибинах парку. Завмерло життя. Зачаївся жах минулої днини, жах ночи. Запала тиша. Неменше важка, бо почувалася вся гроза страхіття, що має прийти після німої тиші.
Але тим виразніше вривалися в душу гомони, що лунали довкола в місті. Здавалося, що всі вулиці оживилися під такт торохтіння ско-рострілів. Малося вражіння, що почався там дикий пяний танок. До божевілля пяний. Все місто попало в вир того танку. Все місто — великий обоз божевільних. І тільки один стався в ньому затишок — оцей понурий парк. Така в ньому тиша, такий спокій.
Заслуханий у бліду мовчанку свого оточення Летивітер жахнувся. Почувся коло нього чи зойк, чи стогін, чи шепіт благання... Стріво-жився. Почав роздивлятися. Нічого не бачить. Нічого. Тільки безлисті, сухоребрі стовбури дерев. Нависли йому над головою, обіймають його своїми костомахами і... стогнуть.
Стогнуть дерева? Зойкають зранені дерева?... Це плач дерев, німе квиління дерев йому вчувається?
Як стояв, так мимохіттю порушився. Втікав од жахливого місця, втікав з обіймів розжалоблених велитів-дерев. Здавалось йому, що чує, як кров чурить з усіх тих ран, що їх робив своїм скорострілом. Утік, що сили. Боявся, що побачить у темноті червону кров...
Ішов. Чув шелест своєї ходи. Приводив себе до памяти, до рівноваги.
 — Певно якийсь небога ранений лежить у кущах.
Ще раз завернувся. Пішов у кущі. Зачепив за щось ногою. Зловив рукою. Небіжчик. Вбитий. Закостенів. Не міг роздивитися — свій чи ворог. Байдуже. Однаково йому лежати тут, хто б не був. Почув біль у душі. Відвернувся. Поплівся на край парку.
Минає йому час на дожиданні. Чує биття серця, чує, як живчики нервуються. Нападає на нього втома. Спірається плечима до пня дерева. Як ні борониться, мусить спустити повіки на очі. Стоїть із заплющеними очима. Довго?... Не знає. Не памятає. Здається, дуже недовго. Але досить, щоб продрогли кости. Намагається отрястися від утоми, від сонного настрою. Роздивляється по небі — темно. Ні зірки не видно. Прислухається, чи не почує яких гомонів. Нічого. Нічого... Тільки безупинне торохтіння скорострілів. І там і там, на всіх вулицях. Пальба крісів. А тут — тиша...
Аж ось якийсь рух, шурання чобіт, обережне чалапання. Має вражіння, що якісь люди намагаються йти навспиньках і мимоволі чалапають своїми чоботищами. Відразу здогадався, що це його година наближається. Підходить до гурта... «Свій»... Питається, чи пізно?... «Пята»... Чує, як тремтить... Бачить ясно — починається... «Як вдарить
пята», — вчуваються в його голові слова Кермича. Він має починати наступ. За пів години кипітиме у всьому парку боротьба. Поки ще темно, мусять посунутися вперед. Щоб ворог не взяв у свої руки наступу.
Заходять від бічної вулиці. Підважують вікно. Вилетіло. Сунуть у нього темні постаті. Здавлюють крик у хаті. Йдуть далі. На коридор. Сходами вгору. На останній поверх. Один за одним. Задзвенить штик. Стукне приклад кріса. Вдаряють чоботи до камяних сходів. Далі. Далі. Вгору... Вже на стриху. Хвилина — вони вже на сусідній камяниці. Потемки. Шушукають. Лізуть.
Чують вибухи міномета. Чують, як гарчить скоростріл. Починається пальба. Залітають до них божевільні крики. В камяниці гомонять крісові постріли. Спускаються вниз. Заходять. Влітають. З Лети-вітрового кріса падає стріл. Другий. Третій. Зойки. Крик одчаю. Стріли. Крики. Божевілля. Кров. Стріли.
Далі вниз. Штики. Кров. Не бачать. Стріли. Рани. Голосіння. Жахливі оклики. Не чують. Танок тіл. Рук. Ніг. Горла... Хрипіння. Стріли...
Далі вниз. Пяний од стрілів. Од диму. Од крови. Купається в крові. Дико. Божевільно. Кров йому очі заступає. Мряка стелиться...
Замовкають навіки постріли. З першої камяниці.
Розюшені летять. Як звірі. Горі сходами. Далі. Далі. Камяниця за камяницею. Не розбірають. Винен — не винен? Кріс у хаті. Мужчин... Стрілами. Штиками... Ледви гамуються, де нічого немає. Де немає зброї. Де немає познак боротьби.
Сліпі. Розюшені. Запінені.
• * *
Минають дні. Кожний з них — вічність. Хоч час мигом летить, стрілою, — кожна хвилина несе стільки жахливого й цікавого, бадьорого й розбільного, великих надій повного, то знову більш трівожного, що кожний день стає роком, десятками років у порівнянні із звичайним життям.
Минають Заячківському дні мигом... Так, що й оглянутися не може, ні зясувати пережитого. Хоч від давна вважає своє завдання у Львові вже за скінчене, і хоч почуває, що повинен би докласти всіх зусиль, щоб хутчій дістатися до свого повіту, він ніяк не всилі розстатися з цим нервом нового життя, що захопив його у свій вир. Бурхливі буруни насильно тримають його на спінених гривах. Змінчиві хвилі крутіжи подій приковують його увагу до свого, що-раз нового, обличчя. Не знає, що він тут робити має, почуває себе одною краплиною у вирі випадків. Дав собі вихопити живловій силі керму своїх думок, бажань, зусиль. Летить наосліп, як усе, що понад ним, довкола нього, разом із ним сплітається в таємних обіймах в одно принадне й жахливе лице львівської революції.
159
З одного боку вважає, що, як член Національної Ради, мусить сидіти в її осідку, повинен радити з иншими, почуває вагу обовязку на своїх плечах. Враз із цим родиться в його душі нервова цікавість до всього, що його оточує, що твориться з невідомого, росте, кріпшає, проявляється у нежданому вигляді. Не всилі відійти від що-раз то нових картин, що-раз то яркіщих барв, у яких виявлюється народжування власного, рідного життя. Кожна нова подія спиняє його, задержує і, поки вона ще добре розвинеться, поки ще дійде до краю, вже наростають инші, ще з більшою силою приковують його увагу, задержують, тримають його у Львові. І хоч відчуває, що там на місці, в повіті нервово ждуть його, що там усе кричить за ним, що більш доцільна й важка була б його праця там, ніж тут, що вся ця балачка на засіданнях Національної Ради — марне перемелювання з пустого в порожнє, даремне збавлювання часу, коли він повинен кинути всі свої сили, щоб добути із сел свого повіту, що тільки можна, людей на відсіч столиці, що* безплідні всі ці наради у Львові, в огні в-одно сильнішої війни, тричі безплідні, безуспішні, безсилі, даремні, коли не стане їм у допомогу, в захист військова сила, — він не може зважитися покинути Львова. Неначе зачарований.
Те все, що діється довкола, стає таким цікавим зявищем, так його захоплює, що хотів би бути скрізь, бачити все, про все знати, бути свідком і очевидцем подій, що, може, вже не повторяться в його житті. Що вперше й чи не в-останнє їх переживає! І хоч чує, що якийсь внутрішній голос кличе його до дійсної праці, хоч в-одно докоряє собі, що він і всі ті, що спинилися у Львові й проводять працю Національної Ради, замість, щоб передати всю владу в місті в руки військового командування, роблять злочинне діло, — він таки сидить тут. Почуває, що треба б послам, увязненим у Львові, роз'їхатися в повіти, переводити організацію життя на нових основах, кликати у великий дзвін трівоги: на допомогу загроженій столиці!
І замісць того дивиться, як тиняються збиті з пуття люди з одного місця в друге, ходять на «засідання», радять, то слухають «новин», втікають із нарад з твердою постановою, щоб вихопитися як найхут-че зі Львова, але, переночувавши, знову зявляються на засідання з неменш рішучою постановою: ще тільки до полудня, ще тільки годинку, пів... — потім зараз першим потягом відїдуть.
В-одно цим клопочуться, яким би то способом виїхати зі Львова? Куди? Яким шляхом? І чи зможуть безпечно ще перебратися бодай в один бік? Журяться, як далеко завезе їх потяг? Чи доїдуть залізницею в свої сторони? Чи взагалі ходять які потяги?
На всі питання дістають найбільш ріжнородні відповіди. Дуже суперечні. Кожна нова звістка заперечує попередню й відразу підкошує довірря до найближчої, яка ще має прийти до їх відома і вже заздалегідь, хоч як бажана, видається їм неправдивою, неможливою. А все ж таки бігають, розпитують, напастують, кого можуть, чи не дізнаються чого певного, чи не скаже їм хто, коли йде який потяг?
160
Розуміється, той, кого запитають про це, дивиться на них з широко розкритими очима, як на божевільних. Хто ж про це може знати? Тепер? Тепер це кому в голові?
Звертаються настирливо до нової управи залізниць. Там розуміють їх силу, їх значіння, почуваються в обовязку уможливити їм виїзд, обіцяють наладити умисний потяг для панів послів і членів Національної Ради. Але при ближчому роздивлюванні цієї справи тратять голову. Коли це має статися? Ніхто не може нічого певного сказати. їх повідомлять. Напевно повідомлять їх. Дадуть їм знати. Але потім ніхто їх про це не повідомляє. Сидять і ждуть і тільки з часом дізнаються, що в ріжні сторони вже такі потяги пішли. Тепер ще й на них накидаються: де ж вони були? Чому не залишили своєї адреси? Чому не навідувалися на залізничій станції? Але то ще ніщо не страчене, ще підуть, напевно підуть потяги. Ще й вони зможуть виїхати... І вони знову мусять ждати нагоди. А тим часом минає день, заскакує їх ніч, знову лягають спати з тією ж самою постановою. І знову те саме...
А поки він так блукається в своєму гурті, вагається, що йому робити, не може зважитися на щось одно, але вже певне, від чого не' відступив би, — бере живу участь у всьому, що діється довкола нього.
Ходить в-одно на засідання Національної Ради. Обдурює себе, що через участь у нарадах він стає співтворцем нових основ життя. Що правда, починає набіратися свідомости, що й там випадки перевалюються повз нього, без його співучасти, ба й через нього. Що й там є свій гурток, який наладжує діло по своїй волі, й коли радиться в инших, де й він приходить до слова, то тільки так про людське око, на ділі ж сам усе обдумує, сам приготовлює, сам усе робить і, чим далі, починає затіснюватися в чотирьох стінах, відгороджуватися від контролі покликаної до цього громади. Все ж таки він обдурює ще себе, що там і він співділає.
На його очах іде від першої хвилі перемальовування старих прапорів на новий. Чорно-жовтого й біло-червоного на блакитно-жовтий. Це йде по його думці, по лінії його змагань. При цьому він душею. Від віку стогне його земля під змаганням двох чужих державних прапорів: австрійського й польського. Цілі покоління нівечаться в піддержуванні одного то другого, в поборюванні одного або другого, в поборюванні обох. А вони далі мають над їх головами, вони далі толочать їх своєю вагою. І він сам відчуває це давлення, відколи почав розуміти життя. І бачить, що в змаганнях двох прапорів, двох кольорів, двох державних ідей — ті члени його громадянства, що вели досі реальну політику, ставали твердо при австрійському прапорі,. щоб піддержуванням його могли хоч трохи ослаблювати силу і впливи польського. Це було.
Але тепер? Коли знечевя не стало над цею землею чорно-жовтого прапору? Коли почалося змагання між двома иншими державними
ідеями — українською й польською? Без посередників, без нічиєї опіки ні допомоги? Без відклику ні до кого?
Дивне! Над усим життям нової держави блукається, неначе її прокляття, ще й тепер, давній чорно-жовтий прапор австрійської льояльности, легальности, повертання очей до Відня, дожидання наказів звідти, від тих, що там осталися, примірювання нових діл, нових зусиль, кожного вчинку, кожної думки до тих гасел, які мають прийти від українських політиків з Відня. Зачароване коло, в якому крутиться все життя. Тим більше зачароване, що юрбляться у ньому, як замотиличені вівці, не тільки дотеперішні носії політичного життя, але попадають у нього й люди, які кидали гордо гасло вільної України — на словах. А тепер — на ділі — помагають топтатися у замоти-личеному танкові коло австрійського прапору, австрійського цісарського престола, австрійської державної ідеї!
Захоплений у вир цього божевільного танку, він тільки в хвилинах проблиску ясніщих думок бачить усе виразно й оцінює правильно. Розуміє стан душі тих людей, що в їх руках опинилася тепер влада у Львові, влада в новій власній державі. Вони були зовсім осліплені блиском волі. Не підготовані до наладжування політично-державного життя самостійно, не визнавалися в становищі, в якому опинилися. Не можуть тверезо примиритися з цим, що розлетілася Австрія й українська Галичина прийшла до ролі самостійної вільної держави. Правда, завдання цих провідців нового життя незавидне. їх держава має від першої хвилини в своєму серці домашню війну з ворожим елементом. Це, як не як, — дуже утруднює їх працю. Але ж подумав з них хто, що їм робити? Як найкраще наладжувати нове життя? Чи не кинути б гасла нових ідей, чи не піти б на нові шляхи, вирватися з боєвої лінії у Львові на терен більш пригожий до творчої державної праці? Дістати волю рухів, простір до праці! Вони ж тут звязані, сковані війною, спутані боєвою лінією, приголомшені пострілами, прибиті трівогою, за завтрішній день, за події найближчої години! Нехай би бунт здавлювало військове командування своїми засобами й способами, своїми методами, старими або новими, але доцільними, людяними або жорстокими, але відповідними до становища бунтарів проти державної української ідеї!
Не їм же ж цим журитися! Перед ними ж льот на вільні простори для творення основ нового державного життя!
Вся сила думки покидала його, коли на цьому спинявся. Хто? Хто мав би летіти? Хто мав би в новім осередку творити завязки нового життя? З ким про це говорити? Хто слухатиме цього? Ті, що стояли на верхах відродженої держави? Хіба ж не бачить того, яку вагу вони прикладають до видимого знаку своєї держави — до столиці? До всіх її центральних установ і представництва державно-адміністрацій-ного апарату? Було кричати, що даремні всі їх зусилля, щоб правити державою зі столиці, коли не мається з тією ж державою ніякого звязку? Хіба ж буде хто прислухатися до цього голосу? Вони
сидять увязнені не тільки ворожим духом столичного міста! їх звя-зують традиції, їх держать тут родинні, товариські, службові й усякі инші звязки й привички. Через кайдани свого минулого життя ці діячі стають політичними й духовними інвалідами, немічними мячами в руках обставин, у кігтях спогадів і примар минулого, невільника що-раз то нових чуток і гасел, які їм кидає під ноги Відень і та жменька старих політиків, їхніх товаришів, людей таких далеких від того, щоб розуміти нове життя України, розколисане на революційних хвилях.
Невільники старих своїх примар і жахливого страхіття схвильованої вулиці.
До провідних ліній їх мізку достосовується вся їх праця. Починають перебірати легально владу від австрійських адміністраційних і військових достойників, підписують акти передачі, протоколи... Радіють... Радіють, як діти... А вулиця гуде, сопе, кипить від пострілів...
І Заячківський, хоч де-коли ясно дивиться на справу, в своїй роботі попадає у якийсь такий дивний стан духа, що не може ні вирватися з мурів міста, ні не всилі здобутися на самостійну думку в нарадах Національної Ради. Коли слухає трівожних покликів Вітовського, щоб узяти закладників, притакує йому в душі, бачить крайню потребу цього, вважає це єдиною можливістю забезпеки, хвилюється в душі, чому взагалі цього ще досі не зроблено, боїться, чи не буде вже запізно, чи не повтікали вже ті найбільш відповідні. Але як потім починає слухати міркувань тверезих політиків, що заявляються проти такого поступку і вказують на всі небезпеки неоглядного вчинку, між иншим заслоняються й тим, що от уже частина української землі в польських руках і вони своїм легкодушним вчинком можуть стягти необчисли-мі наслідки для життя тих Українців, що попалися під польське завоювання, для всього народнього маєтку на завойованих землях, — забуває дуже швидко про свої думки зперед хвилини, погоджується з висновками промов спокійних політиків, голосує за ними, стає своїми плечима поруч із тими, що вяжуть руки військовій управі, кидають їй колоди під ноги. Коли потім входить у розмови з молодшими своїми товаришами, притакує їм, не розуміючи навіть того, що промовляє тепер проти себе, осуджує сам свої вчинки зперед хвилини, крли на засіданні сам причинювався до повалення сміливих, енергійних намірів молодого військового командування. Врешті затрачує навіть почуття того, що він уже не всилі спокійно й тверезо думати і повинен, яко змога, хутчій вибіратися звідси.
І далі лишається.
Заячківський не уявляв собі, доки сидітиме так у Львові. Сидів би, сидів би, як би не викинула його врешті з міста трівога останньої неспаної ночи.
Від вечора до ранку торохтіли на вулицях скоростріли. Робили вражіння вуличних крівавих змагань, ручних боїв.
Всю ніч снувалися по кімнатах, як примари, стрівожені люди. Не знали, що діється на місті. Мали вражіння, що битва розша-ліла довкола їх камяниці. А що й тут і там, з усіх боків торохтять скоростріли, не знати було, де наші, де вороги? Чи вже захопив усе місто? Не знати було, чи довкола їх камяниці свої, чи ворожі війська? Не знали, чиї це скоростріли. »
Ждали, що кожна хвилина може принести їм нещастя. От, якась ворожа рука кине бомбу, висадить входову браму. Зараз після того зявляться в хаті озброєні люди, перевернуть усе догори ногами, тягтимуть їх усіх, захоплених тут послів і членів Ради, у льохи, у підземелля вязниць. Бачили вже найближче своє майбутнє у найбільш чорних барвах, у найжахливіщих картинах.
І за всю ніч мали змогу освоїтися з своєю долею. Ждали її, як визволення із стану страхіття, із стану непритомного дожидання того, що визіпилося до них, затягло довкола них свої зрадливі сіти, й тільки грається їх жахом, трівогою, їх розпукою. Лишає їм вигляди волі, щоб тим досадніщих страждань зазнавали! Дає їм змогу снуватися вистрашеними тінями вільно по кімнатах, щоб іще тут вибилися з усіх сил, і як уже затягнеться сітка довкола них, як уже звяже їм рухи, нерви, думки, щоб падали відразу немічні в челюсти льохів.
То світили світло, то в побоюванні, щоб не поторощено їм вікон, гасили. Боялися, щоб світлом не звертати уваги на себе.
Але коло півночи така взяла їх досада, що зійшлися в одній кімнаті. Хазяїн добув пляшку сильної наливки й почав кріпити їх нерви. Ще не випили по чарці, як таємничо дзенькнула шибка й господар ухопився в ту ж мить за голову. Одні втікали під захист грубих мурів між вікнами, инші похилися в напрямку голови господаря. Бачили там ледви замітний значок на чолі. Куля тільки доторкнулася до його шкури на голові.
В одну мить погасили світло. Почали втікати до задніх кімнат. Бліді, вистрашені, полу-завмерлі. Тільки господарь хати затримав рівновагу в душі. Хоч сам не менш блідий, викликав вираз посміху на своє лице. Насміхався з боягузів. Сам проявляв майже задоволення. Казав, що вже минулася його біда. Він мав передчуття, що мусить дістати кулькою в голову. Ходив по місті, шукав її, щоб скорше зустріло його те, що наважилося, що його жде, що мусить статися. Там вона його не займала. Знайшла його аж у власній його хаті. Та вже минулося. Тепер уже він спокійний за себе.
Але тепер почав зовсім поважно виправляти своїх гостей додому. Ще цю ніч може сяк-так перебудуть. А вранці, як ще матимуть змогу вийти з міста, нехай не ждуть, нехай ідуть, нехай втікають. Бо вже, хто знає, що буде завтра, що принесе найближчий день, найближча ніч.
Вранці, як ще тільки починало світати, викотилося на небо сонце. Від його сяйва розяснювалися душі стрівожених людей. Порозвіювали-ся примари ночи. Тепер уже й світ їм став веселіщий і на душі було
в них відрадніще. Давня звичка вже починала їх тягти до міста, щоб дізнатися, що це так було вночі. Здається, нічого не змінилося. Символ українського панування у Львові — блакитно-жовтий прапор — має на ратуші, раює у ранішньому соняшньому промінні. Як гарно почувається тепер душа, коли вже не чути торохтіння скорострілів, коли не видно попалу, що кріваво заглядав у вікна всю ніч із заходу зпоза міста. Як легко стає на серці, коли запала поранкова тиша, розсяяна усміхом-привітом лагідного, веселого сонця.
Але сильніщі над радощі ранку були спогади бурхливої ночи. Як тільки наверталися до них, як тільки перелітали їм через голову, якась невидима сила підганяла їх, щоб хутчій, щоб зараз таки покидали місто, щоб утікали, бо хто знає, що означає ця тиша? Може це та зловіща, мертвецька тиша перед зміною? Коли одні уступили, а другі бояться ще засідки, йдуть помалу, уважливо, роздивляються на всі боки?... Але йдуть, ідуть вперед, посуваються... І не мине година, дві, вже й тут будуть і все вже тоді пропаде. Відітнуть їм усі шляхи, відріжуть усі дороги, запруть їх тут на цілі місяці, коли не на довше. А що їх ще може тут ждати? — На це ніхто з них не був цікавий. Що ж жде їх иншого, як не тюрма, коли прийде переможець? Хутчій, хутчій утікати!...
Ідуть пустими вулицями до Винник. Єдиним вільним іще шляхом. Єдиною дорогою, яка їм оставалася. Вже починають грати з усіх сторін постріли, та їх це не займає. Кожна хвилинка веде їх далі, далі від того пекла. Над головами в них ясне сонце, в повітрі ніжне тепло пізнього осіннього ранку, з лісу, що при дорозі, повіває холодом. Ще тут і там здрігаються від жаху на згадку, що лісова глушина може визвіритися на них скритовбийчим пострілом, що й тут ще загрожує їм те, від чого вони, здавалось би, втікли вже. Йдуть обережно. Роздивляються на всі боки, намагаються проглянути наскрізь темні глибини лісу. До всього прислухаються... Входять у розмови із стрічними людьми, щоб згуком свого голосу прогнати трівогу схвильованої душі.
Поки не пройшли крізь ліс, поки не минули Винник, поки не опинилися в чистому полі, на рідній землі, серед своїх, своїх, рідних людей.
Мандрують у гурті. Всю днину проводить їх осіннє сонце, яке не томить, тільки душу звеселяє. Але ні сонце, ні розлогі лани не всилі були розвіяти гірких настроїв їх духа. Бо сильніще, ніж сірі картини осінньої природи, вражав їх душу гомін гарматніх пострілів, що сьо-годня ще сильніще гриміли у Львові. Не могли усвідомити собі, хто бив із цих гармат, і поки ще перебалакали про це, поки прийшли до якогось висновку, почули в повітрі шум літака. Торохтів, гомонів над головами в них. Уже полетів над місто цей звістун нових подій, звістун дожиданої допомоги, нових змагань, перемінного щастя війни. Очі свої видивляли, щоб пізнати, чий це літак. І хоч не могли бачити голим оком, мали ту певність, що ні чий він не буде, як тільки польський
або французький. Така дрібничка, як поява літака, забрала в них увесь спокій. Захитала всіми їх надіями. Навіяла хмари на їх очі.
Йшли крізь села й прислухалися до принагідних голосів цеї землі. Входили в розмови з селянами, жінками, дітьми, хотіли пізнати настрій села. Скрізь дізнавалися, що лагодять або вже й відослали хліб, кар> топлю возами до Львова, для війська. Збіраються вже парубки, будуть іти. Чи вже пішов хто — не могли знати.
Увійшли за ввесь день більш, ніж три милі. Ще досить далеко до вечора, як наближилися до затишного села, відбитого від головних шляхів. Тут хотіли заночувати.
Бачили під селом велику роботу на двірському лані. Могли мати вражіння, що чи не всі мешканці села вийшли на лан копати картоплю. На всьому лані, куди оком не кинь, увихаються люди — чоловіки, жінки, дівчата, парубки, підростки-діти... Всі коло однакової роботи. Скрізь купинки картоплі і та хмара народу порається коло них. Кошами зносять до неповних мішків. Аж дивно, що такий великий лан картоплі в одному дні вибрали, в одному дні в мішки заладовують.
Пізніще дізналися, що це двірський лан. Що це громада постановила вчора на зборі зібрати сьогодня картоплю й відвезти найближчого дня до Львова для війська, для цивільного населення в українській частині міста. І дізналися, що цей лан мав пропадати, бо люди не могли зговоритися з паном що до ціни. Аж ось по добрій волі, по постанові громади зробили за день те, чого панові тижні дожидатись довелося б!
А поки-що дивилися і подивляли й нічого не розуміли.
Вже під селом побачили вартового. Молодий парубок у сельській одежі з крісом через плечі. Підходить, питається, хто вони. Кажуть свої назвища. Двох з них знав. У ту ж мить здоровить їх по військовому звичаї. Вітає й запрошує. Веде до найближчої варти. По дорозі розпитує, що там, як там у Львові? Всею душею заслухується у їх відповіди. Розповідає, що то вже в них зроблено, що ще приготовляється. Завтра і він і цілий гурт парубків іде на відсіч Львова. Завтра везуть два вози хлібів і всю картоплю. Показує на лан. Розповідає всю його історію. А очі в нього искряться на радощах. А віддих йому захоплює із захвату.
Тепер уже попадали від варти до варти, з рук у руки, поки не дібралися до знайомого господаря.
Він тепер найважніща особа в селі. Його вчора на сельському зборі вибрали громадським комісаром... Почали вітатися. Поздоровляли одні одних. Серед жвавої розмови розповідали кожний свою журбу, свої трівоги, надії.
Комісар починає малювати їм настрій села. Це все, що діється в селі, і що ще приготовляється, постановили вчора. Всі сили для війни, все для захисту Львова, для допомоги своїм. А щоб не дістати удару в плечі, постановили заарештувати всіх Поляків у селі. Сидять у читальні під сторожею дідич із жінкою й донькою, двірська служба,
учителька Полька, почтар і два жандарми Поляки. Сидять усі від вчора.
Де?... У читальні?...
В читальні...
Хіба ж у них така велика читальня?...
Велика? Одна кімната, досить велика!...
В одній кімнаті сидять?...
Дивилися на них здивованими очима. Щось таке розяснювали... комісар, його син, инші господарі...
Хіба ж є де більші арешти? А хлопи ж як сиділи за вибори? Хіба ж не душилися в одній кімнаті?
Пояснювали це зовсім звичайно, зовсім природно. У Заячківсько-го застогнала душа. Він зрозумів, що годі инакше було робити три милі від Львова, де йде така завзята боротьба оце вже восьмий день. Але з другого боку мужчини й жінки — в одній кімнаті... Це щось таке болюче.
Почали докоряти, чого заарештовано жінок?
Комісар трохи збентежився. Дивиться на своїх товаришів. Розуміє їх німі, мовчазні відповіди. І в ту ж мить починає їх оправдувати, тих, що це зробили.
То треба було чути, як та учителька збиткувала їх діти, як насміхалася з людей. То така запекла шовіністка! Коли б її не заперли, вона була б напевно шпіонувала. Правда, що воно гірко жінок тримати в криміналі, але то вже такий час настав. А ще такій, як ця, то й криміналу замало! На неї все село має таку злість! Він мусів чим хутше заперти її, щоб її парубки не позбиткували! Для неї кримінал — то ще рятунок. Нехай богові молиться, що й так їй минулося...
А чого ж паню з двору взяли з донькою?
Тут уже син комісара дає відповідь — двадцятипятилітній парубок.
Він переводив у дворі з иншими ревізію. Знайшли більш, як сорок крісів. Пів села ними озброїли... Бачили скрізь варти по селі? То все в людей кріси з двору. То було їх так лишити? Пани скрізь лагодилися до повстання! Не штука, що їм не пощастило! А як би наші не захопили були Львова? Що то було б діялося на селах? То якась ласка божа на людей, що не прийшли до того каліцтва! Пани вже лагодилися заводити панщину!
 — 	Дивіться, — мовить, — лан картоплі стояв і пан ані раз не хотів поступитися. Каже: Нехай пропадає... А він ждав от чого? Крісами хотів нас гонити на панщину? Та ще з ним тепер панькатися?
Комісар уважав за відповідне дати пояснення до слів свого сина:
 — 	То вже до краю наповнилася чаша нашого горя. Так пани в останньому році гралися з народом, що тепер нехай богові дякують, коли на малому скінчилося.
 — 	Але все ж таки — жінки, — завважує один з товаришів Заяч-ківського. — Що будете робити з бабами?
 — 	Поки-що — тримаємо. Потім побачимо.
167
 — 	А як... так випускаєте їх на бік, як їм чого... ніби то треба?... Є там такий будиночок? — питається далі окольним шляхом.
На нього подивилися, здивовані. Перший зрозумів його слова комісар.
 — 	Та... нема.
 — 	Е... Нема?... А як же ж? — посміхнувся.
Комісарові стало ніяково. Почув це як поважний докір.
 — 	Та ми про це не подумали... На смерть забули!...
 — 	Та воно правда! Гірке було життя! А все ж таки — що б там не було, — це ж люди.
 — 	Правда, пане после!
 — 	Може б так, пане комісарю, знайти який спосіб на це?
Говорили дуже здалеку. Розуміли ввесь біль хлопської душі. Розуміли мову загроженої у самих підставах хлопської долі. Вміли вшанувати вибух мужицької любови до своєї рідної землі, до своєї України.
Як гураган схопилася в мужицьких душах, блиснула перед їх очима — вільна Україна. Дала їм у руки те, чого ніколи не мали: волю і силу над противником. Але й поклала на їх плечі обовязок — берегти, щоб той ворог підступом не одібрав у них завойованої волі.
Дивилися на все те, що тут застали, як на відруховий вчинок села, гнобленого досі жменькою чужої сили. Грубий, що правда, доладний, болючий. Але далекий ще від того, на що заслужили собі ці, що гралися з вогнем.
Що ж сталося? Арештовано всіх панів — чоловіків, жінок?... Приміщено в одній кімнаті?... Дуже неприємна справа.
Але бодай живі, цілі! Ще й дістали дах над головою. Ще й діставали страву — мужицьку: картоплю й кулешу. (Казав комісар, що пани й не доторкнулися до цієї страви.) Поставлено коло них сторожу.
А що там мужики забули по вигоду? Що досі ще не подбали про те, щоб доставити панам подушок?... Чи ж то можна забезпечити вязням усю вигоду в такий час трівоги? Три милі від місця завзятих змагань?
Та й ще одно: зробили, як знали! Мало ж то насиділися вони в криміналах за страйки, за вибори? За всякі дрібнички? Хіба ж вони не зазнали на своїй шкурі, які то вигоди давали їм пани у криміналах? Що посіяли — збірають. Як навчили, так мають.
Заячківський роздумував про це все. Спершу підпав під вплив мужицького розумування. Але зараз таки почав визволятися зпід нього. Хоч як можна і треба було це зрозуміти й оправдати, все ж таки і він і його товариші хотіли злагодити долю вязнів — бодай жінок. Бодай жінок та дітей.
Починають окольним шляхом оповідати, як то скрізь відбувалися революції. То чоловіків придержують, вязнять, карають. Жінок не займають. Ще як би то такі завзятущі, як та вчителька, то нехай би. Але треба б мати окрему кімнату для них. Та й, як не що, то бодай соломи їм кинути.
168
 — 	Там нема соломи?
 — 	Та ще не принесли. Де то стає голови до всього!
Почувається в голосі комісара оправдування, каяття...
 — 	А сьогодня йде вже друга ніч, — мовить Заячківський. — Знаєте що? Ми радили б вам, пане комісарю, зробіть по-божому та по-людськи. Вони тяжкі нам вороги!
 — 	Ой, тяжкі, пане докторе!
 — 	Я знаю! Я розумію вашу душу! — притакує йому Заячківський зумисне, щоб витворити щиріщий настрій і тим певніще переперти свою думку. — Вони цього не заслужили. Але як би то на світі були тільки ми та вони, чорт їх нехай візьме! Тільки, знаєте, на світі є ще й инші народи, які мають тут також де-яке слово. 1 ми мусимо дивитися й на них. На нас і так будуть набріхувати. То нехай, бодай, тільки брешуть. Нехай не можуть сказати правди. Нехай усякий колись побачить, що це все була брехня!
 — 	Та так! — мовить комісар.
 — 	Знаєте, пане комісарю, що я б вам порадив? Ви тих бабів таки повипускайте. Запріть їх у дворі. Поставте їм там варту, та нехай сидять. Скажіть сами, вони ж у вашій читальні навіть не мають де своєї потреби полагодити. Занехарять вам читальню.
 — 	Таки так. Правду пан доктор кажуть. Я таки скличу зараз комітет. Та й зробимо так, як пани посли радять.
 — 	Бабів запріть у дворі. А хлопів переведіть із читальні до школи. Нехай їм туди принесуть із двору подушки та й ще там що. Вам і так читальні буде треба. Та й чого вам їх годувати? Волієте збірати харчі для наших до Львова. А їм нехай у дворі варять та нехай їм приносять їсти.
Комісар притакував, але спершу дуже непевно. Той доктор добре говорив. Пощо їх годувати, коли вони можуть сами прогодувати себе. Але то не буде те, чого хотів їх комітет. То не буде кара для панів. А їм найбільш ходило про це, щоб панів трохи присмирити. ІЦоб трохи почули силу хлопського кулака!
Не знав, чи комітет погодиться з цим. Але мусів признати, що вони багато де-чого не виконали супроти вязнів, що треба б було доконче зробити. Дуже промовляли йому до душі слова Заячківського, що мусять показати себе культурнішими, ніж були ті, чиє ярмо вони тепер скинули.
Як дізнався Заячківський пізно вночі — жінки ночували вже цю ніч у дворі, а чоловіки в школі. Жінки боялися йти до двору. Сам комісар мусів проводити їх. Так йому дякували, так руки стискали. Казали, що до с мерти йому цього не забудуть.
Комісар, оповідаючи це, посміхався. Казав, що та, що найбільш йому дякувала — вчителька — першого його пішле на шибеницю, як би вдерлися сюди Ляхи.
 — 	Але може бог не допустить до такого нещастя! Ми рятуємо, чим можемо. Відослали парубків до Львова. Вчора відвезли вісім
возів картоплі і віз хліба. Завтра ще посилаємо і людей і харчі. Щоб наше військо не мліло в голоді. Скажіть, панове посли, як воно скінчиться?
Це останнє питання висловило всю глибоку журбу його душі.
 — 	Як воно скінчиться? — питає сам себе теж Заячківський.
І не знаходить ніякої відповіди. Тепер уже, коли вийшов зі Львова, коли по дорозі ввесь день чули стріли гармат і ніяк не могли зміркувати, хто так бє, і не міг уже дізнатися, що діється у Львові, важка журба прибила його голову.
 — 	Мусить бути добре, пане комісарю! — крикнув з досади. — Коли всі постоять так за справу, як ви тут, — мусить бути добре.
Комісар посміхнувся непевно:
 — 	Дай то, боже!
Але з йот оклику бачилося, що в його душі більш було трівоги, ніж надії.
Заячківський лежить хворий. Лікарь ствердив у нього сильну еспан-ку. Наказав як найбільший спокій, не дай, боже, перестудитися.
Помалу вертають йому вже сили. Починає обтрясатися з апатії, в яку попав був підчас недуги. Найчастіще лежить іще з заплющеними очима і вдивляється в картини з недавнього минулого. Пересувається йому перед очі похід військ, атаки. Вчуваються крики ворога, що йде до наступу, тріскотня крісів, торохтіння скорострілів, свист куль, гомони гарматніх вибухів. Переживає ще раз і ще раз усе те пекло, що його перестраждав за час свого побуту у Львові в першому листопадовому тижні.
Потім блукається по селах, прислухається до голосу рідної землі, яка почула про боротьбу у Львові, йде на підмогу.
Картини міняються.
Бачить тисячі, десятки тисяч жовнярів, що переїздили з України, з Галичини, з усіх усюдів через Ходорів, Стрий і далі на Угорщину, до Чехії, Австрії... Що там не діялося?... Які дикі картини! Як люди тиснулися, дерлися, билися, скидали одні одних, щоб тільки забезпечити собі місце! Як мерли підчас їзди, замерзали, як їхали на дахах у полотняних блюзах підчас морозів, падали неживі!... Як вночі голови їм зривало на нових мостах, повязаних угорі поперечками.
І як залізнича служба знала, що смерть жде тих людей зараз на першому мості, як переконувала їх про це, але те все не помагало. Нікого не слухали, нікому не вірили, їхали на безголовя, бо їхати мусіли, бо тут ждала їх — так їм здавалося — неминуча смерть!
І то скрізь, куди не переїздив — бачив таке. На кожній станції вдиралися до потягу нові люди, які йшли досі пішки полями і тепер доскочили до залізничного шляху та вже не хотіли попуститися його.
Чим далі їде — те саме, в-одно те саме...
В Станиславові, в Коломиї... Скрізь. Усюди. А що ж у инших містах?
170
Така збурена повінь народу, викиненого з колії життяі... Те відбірання клунків, обдирання, грабіж, зривання плащів, чобіт — серед зіми...
А там натрапляють на своїх людей. Голих, босих. Ледви живих. Ненавистю всієї душі вибухають при оповіданні, як обдирали їх до сорочки Мадяри, Чехи, тих знов Поляки. До тюрми вели. Одних закидали в льохи, инші втікали. До них стріляли. Хто падав, хто рятувався. Вони втікали — босі, в одній сорочці.
А того оповідання слухають козаки і з більшим ще завзятком здирають, що можуть, із чужинців. Кидають чоботи своїм.. Дають їм загорнутися в плащ. Беруть відразу до служби.
Ті противляться. Лають. Кажуть, що мусять навідатися до хати, їх не пускають. Крики, лайки. Жахливе страхіття!
Ох, як би він хотів уже мати хоч хвилинку спокою від тих жорстоких картин! Ох, коли б те все вже забути!
Ловиться за голову й чує, як жар бє від неї. Яку висках товчеться! Як йому то блискавиці скачуть перед очима, то чорна пітьма на мізок западає. Змагається з примарами. З привидами. Не може спамятатися, де він, що з ним? Врешті чує сопіт машини. Оце він їде на машині із Станиславова до Снятина. Машиніст Німець робить службу. З ним їде на машині чотирьох палячів. Він вправляє їх. Показує, як мають вести потяг. Вони запевняють, що вже знають усе, що треба знати машиністові. Він їде з ними, випробовує їх. Немає часу на практику та іспит. Одна така їзда під рукою досвідного машиніста — і вони від завтра будуть самостійними машиністами.
Чує:
«Думали панове Поляки, що як вони будуть робити служби в нашій державі, то в нас стануть потяги! Го, го! А хто ж то досі робив службу? Панове машиністи? Він собі люльку курив, винце попивав, а я гнав машину! Тільки, що він іспитований машиніст за декретом, гарну платню має. — А я паляч. То хто провадив потяги? Вони? Пани?... Ми! Палячі!...»
І дійсно, цей машиніст Німець казав, що цим людям нічого вже більше не треба. Знають усі таємниці залізничної справи. Вже дванадцять палячів за цей тиждень випробував. Всі вони вже сьогодня машиністи, ведуть потяги! Завтра ще цих чотирьох прибуде. Є люди, є! Тільки пошукати!...
Переїздили через станції. Скрізь українська розмова в урядуванні. Тут і там робить службу Поляк або Жид, калічить мову, але говорить, порозумівається в службі по-українськи.
На однім перестанку спинилися довше. Вийшов дивний чоловічок. Згорблений, прибитий. Повідомляє про щось машиніста. Машиніст вислухав, але й він і всі чотирі палячі злазять з машини, йдуть до станції.
Коли вже їхали далі, машиніст мовить до Заячківського:
«Ви бачили того чоловіка? Це стадійний слуга. Начальник і два урядовці втікли. В першім замішанні ніхто про це не знав. Службу
хтось робить. Аж ось дізнаються, що службу робить стадійний слуга. Питаються: що, як? Чи він вміє? Звідки вміє? Каже, що він уже кілька років робить службу. Начальник навчив його. Сам грає в карти, або виїздить, а він усіх панів заступає на станції. Спробували: сюди-туди — все знає. І лишили його «начальником станції». Але кожний машиніст, як переїздить через цей перестанок, спиняється і сам переконуються, чи пан «начальник» не помилився».
«Ну?»
«Де там! То небагато справдішніх начальників робить так гарно службу. Він дістав добру школу. Вже коли пан начальник міг довіряти йому, то видно добре його вимуштрував».
«Це наші «будучі державні мужі» — мовить Заячківський. — Це таланти, які або не дістали офіціальної освіти, або, коли треба було тільки досвіду, оставалися завсігди в тіни, бо в сонці мусів бути хтось із пануючої, державної нації».
«Тепер не стало у вас карієровичів, протекціоністів, розкривається в вас шлях для людей праці, знання, для таланів. Я Німець. Але я залюбки приняв працю в вашій державі. Ви тільки почали будувати, але ви її збудуєте із своїм людським матеріалом! — мовить машиніст Німець. — Це вже видно відразу».
А Заячківський слухає того всього і з дива вийти не може. Він просидів у львівському пеклі сім днів — дивився на кріваві змагання за столицю. Тремтів на думку, що упаде Львів і все впаде. Перш за все може впасти Перемишль. Привернуть сполуку між Перемишлем і Львовом. Дістануть львівські Поляки підмогу, відберуть столицю. А вслід за тим піднесуть голову Поляки всюди на провінції. І пропаде надія на кращу будуччину.
З такими вражіннями й думками він виїхав зі Львова. Аж ось бачить, що, коли там іде боротьба за поодинокі вулиці, доми... тут на провінції зорганізувалася вже держава. Найважніщі артерії державного життя — залізниці — справляються із своїм важким завданням. І то в такому часі, коли мусять перекинути через Галичину десятки тисяч чужого здемобілізованого війська, коли ввесь польський залізничний персонал саботує, певний того, що без нього не зможуть Українці порадити собі. Бо людей не мають! Бо вся система йшла в тому напрямку, щоб залізниці на українській землі обслуговувалися чужинцями!
А тут нема ніякого застою. Навпаки. За тиждень переведено організаційну працю тої міри, що на це в иншому часі і років мало!
Машина сопе й садить із скорістю більш, ніж поспішного потягу. А Заячківський сидить на ній із запертим віддихом. їде й дивується, чому яка ворожа рука не кине де перед них на залізничний шлях бомби? Чому не пішле їх на цій пекольній машині у безвісти?
Ще й тепер дрож пролітає все його тіло на згадку про ту шалену їзду в другому тижні революції. Тепер, коли він уже добився до хати, коли лежить у вигідному ліжку, він не відважився б іще раз дозволити собі на таку їзду на безголовя!
172
У його мізку спиняється якийсь заколот. Це тарахкотять скоро-стріли, що то ними командування острілювало вулиці всю останню ніч їх побуту у Львові.
Заячківський вслухається в те торохтіння. Воно мізок йому шарпає. Непомітно перекидається у лопіт і ломіт коліс машини, яка сипле у чорну темряву ночи міліонами искряних зір. Несе його у безвісти на безголовя! Болючий свист перетинає повітря — то вогняний упир перелітає через міста, сопе, гуде, лопотить, торохтить...
І знов тиша... Така німа тиша... Він приходить до памятй, роздивляється по хаті... Чує притишену ходу дружини?
 — 	Ти не спиш, Павлусю? — промовляє до нього, підступаючи його ліжка.
Нічого їй не відповідає. Дивиться мовчки на неї.
 — 	Лекше тобі вже, коханий?...
 — 	Лекше.
 — 	Ая... Так тільки кажеш. Хочеш мене розважити. Ти маєш знов сильніщу гарячку.
 — 	Не знаю. Здається, ні...
 — 	Павлусю, дати тобі води з соком?
Він простягає руку. Марійка подає йому воду з малиновим соком.
 — 	Болить голова?
 — 	Так мені ще трохи шумить у голові.
 — 	Може післати за лікарем?
 — 	А що ж він мені поможе? Мені вже лекше.
 — 	Ти так кидаєшся у сні.
 — 	Так мені все те колотиться в голові.
 — 	Бідний мій! Чого я тебе пустила до Львова.
Заячківський дивиться на неї з докором:
 — 	Марійко. Таке переживається тільки раз у житті.
 — 	Що тобі з того, коли там загрожувала тобі така небезпека. Накрийся добре. Я відчиню вікно.
 — 	Добре, добре. Як там гарно на дворі. Чудовий листопад. Бідні наші хлопці, мають бодай гарний час. Такого листопада давно не було! То для нас так. Для нашої війни! Щоб наші козаки трималися гарно на становищах.
Марійка після хвилини:
 — 	Були вчора в нас Дужий і Сумний.
 — 	Чому ж не прийшли до мене? Бояться?
 — 	Я перепросила їх. Тобі треба спокою.
 — 	Я вже здоровий. Як прийдуть, проси їх. А може — пішли за ними коні. Завтра вже й так їду до міста.
 — 	Що ти? Що ти собі думаєш? Я пустила б тебе хорого з хати?
 — 	Марійко, мені не вільно тепер хорувати.
Марійка подивилася на нього стрівоженими очима. їй здавалося, що він уже зараз встане, сяде на візок, поїде... Але коли побачила його каламутний погляд, погамувалася:
173
 — 	Павлу сю, прошу тебе! Не денервуйся. Коли доконче хочеш, я пішлю, пішлю за ними. Тільки обіцяй мені, що не будеш нервува-тися.
 — 	Що значить те все в порівнянні з тим, що я пережив і що в-одно переживаю. Дитяча забавка. Я дуже хотів би бачитися з товаришами.
Він ще ні з ким не балакав. До Снятина приїхав уже в гарячці. Дістав там військові коні і так приїхав майже непритомний додому. Вже кілька днів лежить у гарячці. Тепер погодилися на тому, що Марійка післала коні за приятелями.
