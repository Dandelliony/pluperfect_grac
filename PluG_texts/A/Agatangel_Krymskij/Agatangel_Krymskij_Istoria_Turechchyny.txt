
Мирна перерва в історії Туреччини
Баязід II Святий (1481 – 1512)
І
Миролюбний, лагідний Баязід II – контраст до Мехеммеда Завойовника.
Тільки смерть (1481) змогла заспокоїти невтомні войовничі заміри Мехеммеда II ель-Фатіха (1451 – 1481), що з початку свого султанування завоював східнохристиянсь-ку столицю Царгород (1453), а під кінець свого життя заходжувався звоювати ще й столицю західного християнства – Рим.
Його син і наступник Баязід II Святий (1481 – 1512, «велі султан Баязид»), із суфійсько-дервішськими нахилами, мав натуру дуже миролюбну та й не визначавсь войовничою честолюбивістю. Володар з нього був людяний, м’якої, лагідної вдачі; можна сказати, був це освічений дервіш на царському престолі, інтелігентний письменник-суфій, що літературні справи цікавили його куди більше, ніж військові подвиги.
Тридцять літ панував Баязід – і брався до зброї зде-більша лиш тоді, як уже не можна було не взятися.
II
Нечасті військові дії за Баязіда II. Повстання його брата Джема. Боротьба з Венецією; пам’ятна морська перемога османських кораблів коло Сапієнци, 1499. Відносини з Угорщиною та Польщею; хижі забіги турецького війська до Галичини 1497 – 1498 pp.
Отак на самому початку свого панування довелося Баязідові II піти війною проти свого брата Джема, сина Мехеммеда II од сербської князівни , що після батькової смерті зняв був повстання проти брата і захопив МІалуї Азію з Брусою. Джем вирядив послів до Баязіда, нехай, мовляв, один з них – братів – панує в Європі з Цар-городом, а другий – у МІалійІ Азії і тоді їм не доведеться вести братовбивчу боротьбу. Баязід, розуміючи, що таким способом порушилася була б цілість імперії, знайшов у собі силу твердо вимовити відоме арабське прислів’я: «Ля архама бейна ль – молюк» – «Поміж царями нема ніяких родацьких зв’язків!» . Він вийшов переможцем з усобиці, і розбитий Джем утік до європейців, попереду на близький о-в Родос, до лицарів. А далі довелося йому зазнати всяких пригод, і політичних і романтичних, у південній Франції та Італії, аж доки діставсь він до рук розпусного римського папи (Олександра VI Борджа): той бідолашного царевича отруїв (1495) .
Трапився – це вже в середині Баязідового панування – ще й такий випадок у відносинах проміж Баязідом II Святим та Венецією, що не венецька республіка зачепила султана, а таки він сам перший зачепив її. Причиною було незадоволення Баязіда II, чи – певніш – його правительства, проти новітнього змогутніння венеціанців (між іншим, Венеції діставсь іще 1489 р. на спадок о-в Кіпр ; а крім того, туркам страшенно не припадало до вподоби, що венецький bailo (посол-консул) пише з Царгороду свої донесення до Венеції не звичайним письмом, а дипломатичним шифром І як розпочалися військові дії, то вони всім навіч показали, що й під миролюбним султаном Баязідом II Святим Туреччина залишається такою самою міцною державою, якою була за його батька. Поблизу о-ва Сапіенци, що лежить коло Лепантської (Корінфської) затоки, старославний флот венеціанський зчепився з османським (1499) і 235 османських кораблів розбили 130 венеціанських, правда, після дуже впертого бою. Оцей морський бій коло Сапіенци (28 липня 1499 р.) пам’ятний, як перша морська перемога османів над флотом наймогутнішої європейської Середземної держави . Місто Лепанто та ще декотрі інші в Мореї (Пелопонесі) понад Лепантською затокою зісталися прилучені до османських володінь. Тільки ж венеціанці, попереду ніж поздавати ті міста Туреччині, геть поруйнували їх, попалили. Султан Баязід II Святий, щоб піднести їх з руїн, загадав, нехай з усіх значніших пунктів Пелопо-несу переїдуть до розбурених міст по п’ятеро родин . Непохитно віруючи, що всі османські перемоги над венеціанцями чинилися за волею й допомогою господа-аллаха, Баязід II Святий, як воно й випада святій людині, видав наказ про двойко з-поміж новозавойованих міст , нехай усі прибутки з них обох ідуть до скарбниці святого мусульманського прочанського міста Мекки (тобто, звичайно, й Медіни) . Щодо Венеції, то для дальшої боротьби проти Баязіда Святого довелося їй удатися по морську допомогу до інших європейських держав (іспанців, папи, родоських лицарів, французів), і лиш таким чином спромоглися венеціанці одбитися од дальших значних утрат та й поновити свій давніший вигідний мировий договір з Туреччиною (1502).
Були в Баязіда II протягом довгого його панування ще декотрі зачіпки з Угорщиною, де панував Гунья-дів син Матвій Корвін, та з Польщею, де панував малоздатний король ЯнОльбрахт. Р[оку] 1497 та 1498, раздратований проти Яна Ольбрахта (за намовою молдавського господаря), султан Баязід Святий насилав турецьке військо на піддану полякам Галичину, саме на українську її частину. Чортків, Львів, Перемишль і низка інших галицьких багатих міст сильно постраждали од турків, особливо Львів . Може бути, що самого Львова турки не захопили, принаймні так кажуть польські джерела ; але, мабуть, правду пишуть і турецькі діє-писи, як от Са’деддін XVI в. , що найбагатша львівська людність, захопивши з собою найдорожчі скарби, була втікла з Ільвова – укритися од турецького війська по нетрях та печерах. Натрапили тії втікачі саме на турецьких вояків, і турки всіх побрали в полон «укупі з їхніми багатствами, аж здавалося, ніби самі люди вийшли туркам назустріч, щоб піднести їм незмірні дорогоцінні дари». «Здобич, яку з них турки здерли, вийшла така велика, що кожен з войовників здобув більше, ніж міг бажати і ніж міг із собою понести . Турецький літописець додає, що, попаливши місто (десь, певне, його околиці) , тамошніх людей турки погнали в полон («есір»), «бо з того люду, як відомо, виходять найкращі невольники» . Всіх турецьких вояків було якихось тисяч сорок ; їхній наскік на Галичину не був ще добре підготований завоиовничии похід; тільки швидкий карнограбіжний забіг; і як набралися вони всякої здобичі вдосталь та ще як настала холодна погода, то заходилися вони, чи то крізь Молдаву, чи то крізь Бессарабщину, повертать додому. Польські історики запевняють, що бусурмани вже аж тікали з Галичини, де люди змоглися, нарешті, поставити їм опір, і повинні були невіри тії переконатися, що «сам бог обороняє поляків і русинів» ; турецькі історики, навпаки, запевняють, що посувалося назад турецьке військо поволі, «бо обоз, повний усяких награбованих багатств, не швидко міг рушатися», а щоб одвернути польсько-українську увагу в інший бік, турки руйнували й палили по дорозі чисто всі села й містечка «і це було дуже любо для мусульманського війська» . Так чи інакше, а оті турецькі нашестя на Галичину 1497 – 1498 pp. далися тамошній і українській і польській людності тяжко взнаки і наочно показали, чого сподіватися може й надалі галицька Україна од турків-османів, що хоч вони й не являються безпосередніми сусідами Польщі, та їх раз у раз може пустити крізь свою землю молдавський господар-воєвода .
III
Зразки Баязідової лагідності. Як він ставився до перського шиїтського шаха Ісмаїла Сефевіда. Перший московський посол у Царгороді (1497) і його поведінка. Макіавелліева гадка про султана Баязіда II
Як видно з цього всього, то й за султана Баязіда II Святого траплялися військові дії, які свідчать, що могутня Туреччина не зовсім склала зброю, і, коли того було треба, вміла показати іншим державам свою грізну військову силу. Але, загалом кажучи, Баязід Святий тікав од усяких зачіпок із сусідами і ладен був принести в жертву навіть свою особисту людську амбіцію, аби дурно не втягати народ свій у війну. Ілюструє Баязідову миролюбність уже навіть те, як він ставивсь до сучасного йому перського шаха-шиїта Ісмаїла, засновника нової, сефеві-дської династії (1499 – 1524). Шах Ісмаїл силувався якнайгірше вразити султанську гідність османського володаря-сунніта Баязіда II Святого та й доходив у своїх вибриках аж до огидної цинічності: при дворі перського шаха для знущання з османського султана годувавсь гладкий кабан, що його кликали «Баязід» . Далекий од думки надавати цьому вагу, Баязід II Святий прощав шахові Ісмаїлові всеньку його недостойну поведінку та й піддержував з ним мирні взаємовідносини, зовсім не дбаючи про те, що там зможе про нього шах Ісмаїл гадати. Велику лагідність виявив султан Баязід II і в своїх відносинах з Москвою тоді, коли до нього приїхав од великого князя Івана III [...] посол (1497) – найперший московський посол, якого побачила Туреччина. Московське ворогування проти Польсько-Литовської держави робило навіть далекого московського володаря в деякій мірі природним спільником не тільки ближчому до Москви кримському ханові Менглі-Гірееві, ба почасти й його сюзеренові, турецькому султанові, але посол (Плещеев) приїхав не так для справ міжнародної політики, як для чисто комерційної мети - запезпечити вільний торг купцям у т. зв. «салтанових городах» понад Чорним та Азовським морями: у Кафі (Феодосії), в Азові чи де. Той [посланець] не захотів додержуватися законів двірського турецького етикету, не став перед султаном Баязі-дом Святим на коліна одмовився вести пересправи через везірів, а забажав балакати безпосередньо з султаном [...]. Якби що таке діло трапилося було за Мехеммеда II, посол міг би заплатити за своє простацтво своєю головою; отже ж Баязід Святий добродушно задовольнив усі торгові бажання московського великого князя, а щодо самого посла, то обмеживсь лиш на тім, що написав у листі до хана Менглі-Гірея: «Московський володар надіслав до мене неввічливого грубіяна, то я не хочу вирядити з ним до Москви когось із своїх слуг: хтозна чи не покривдять їх у тій Москві, а це для мене, кого шанує і Схід і Захід, була б ганьба» . В Європі м’яка Баязідова вдача теж була добре відома. «Ще один такий спокійний султан – і про Туреччину більше й мови не було б», – характеризував Баязіда тодішній видатний політик Макіавеллі .
IV
Культурна діяльність Баязіда II. Незадоволення войовників-яни-чарів. Замість Баязіда вони дають султанський престол його синові
Селімові Грізному (1512).
Звичайно, що довголітнє мирне панування Святого султана, коли османська держава змогла як слід одпочити після довгих війн, явилося для османів епохою економічного добробуту та культурних успіхів. В середині Баязідовового султанування цифра чистих державних прибутків була більше-менше 2,5 мільйонів дукатів, а наприкінці його життя – навіть 4 – 5 мільйонів . Маючи вільні грошові засоби, Баязід Святий охоче будував усякі пишні або добродійні спорудження; ще й досі «Баязідова мечеть» у Царгороді вважається за одну з наипозначніших пам’яток турецької архітектури; ще й досі нагадують за Святого султана добрі «Баязідові мости». Гарно процвілося за його часів і турецьке письменство. Як двір самого султана Баязіда II Святого в Царгороді, так і двори його синів, посаджених намісни-кувати по різних містах Малої Азії, являлися квітучими літературними осередками. Імення найкращих класичних османських поетів зв’язуються саме з Баязідо-вими часами: лірики Неджаті та його учениця Міхрі-Хатун («османська Сафо» отая), та Месіхі, та ловелас Джафер челебі; епіки Хамді та Лямі; до речі, можна додати, що й сам султан Баязід писав поезії містично-еротичного типу, тільки що їхня художня вартість не дуже висока, і вони собою османську літературу не збагатили, а лиш свідчать про султанову прихильність до поезії. Дбав султан і про те, щоб добре розвилася османська історіогра фія: високоцінні відомі літописці, найстаріші джерела для османської історії, Нешрі, Бігішті, Кемаль-паша-за-де, літературний біограф Сегі-бей – всі вони писали для Баязіда Святого по-турецьки; а курд Ідріс Бітліський склав для нього свою відому османську історію по-перськи.
Та не для всіх у Туреччині любе було мирне й висококультурне Баязідове султанування. Професійним воякам-яничарам припало воно кінець кінцем не до вподоби.
Наймолодший з-поміж синів Баязідових, Селім, намісникував у Трапезунті. Був у нього не тільки путній літературний хист, ба й хоробрість і войовничі вподобання. Яничари звернули на мужнього царевича свою увагу. Знудившися з довгого миролюбного панування зістарілого султана Баязіда II Святого, вони його скинули, і султаном (1512) стався Селім, Селім І Грізний, дарма що не він був найстаршим поміж Баязідовими синами.
Баязід, кінець кінцем, поставивсь до цього апатично, по-святецькому. Чи не згадав він і цим разом ту саму принципову сентенцію: «Ля архама бейна ль-молюк» – «Поміж володарями нема родацьких зв’язків», яку він, буде тому тридцятеро літ, вигукнув серед усобиці своєму братові Джемові? Будь-що-будь, Баязід II Святий дуже недовго опиравсь проти узурпатора-сина і спокійно примиривсь із своєю долею.
А втім, не довго йому довелося після того й животіти на світі.
Апогей турецької військової могутності Селім I Грізний (1512 – 1520) та Сулейман Пишний (1520 – 1566)
Із Селімом І Грізним розпочинається для Туреччини, вже й перед тим блискуче прославленої, пора найвищого її військового блиску. Ця пора припадає на період панування тільки двох султанів, хоч правда, що ті два панування охоплюють собою понад половину XVI в.: восьмирічне султанування Селіма І Грізного (1512 – 1520), що збільшив османські володіння коштом інших мусульманських трохи чи не в два рази, та безмаль півстолітнє султанування Сулеймана І Пишного (1520 – 1566), яке справедливо величають: «апогей турецької могутності», та ще й у всеєвропейському житті.
а) Селім І Грізний (1512 – 1520; народ. 1467)
I
Грізна вдача в султана Селіма І. Сумний кінець його батька й інших родичів. Трагічне становище везірів. Прихильна думка гуманіста Паоло Джовіо про Селі мову грізність.
По-турецьки Селім І (1512 – 1520) зветься «йагуз Селім» або «йавуз Селім». Ми оте його прозвання «ягуз», «явуз», віддаємо звичайним для нас епітетом «Грізний», якого носив і московський цар того самого XVI віку Іван IV. Тільки ж турецьке слово «явуз» вкааує собою ще й на відтінок «лютості», жорстокості, не попросту грізності. Не можна, правда, заперечити, що в Селімовій натурі була значна доза неабиякої інтелігентності ; от Селім Грізний мав дуже непогану літературну освіту, ба й сам писав вірші, ще й перською мовою . Та вдача була в нього дуже люта, що не знала жалю ані для рідних, ані для чужих.
Як посадовили Селіма яничари на престол, скинувши його батька, султана-дервіша Баязіда II Святого, то Селім, щоб далі вже не завдавати собі зайвих турбот, здається, попросту наказав отруїти скинутого батька . І племінників, і рідних братів теж не пожалував Селім: їх скарано на смерть. Європа знала од тодішнього істори-ка-гуманіста Паоло Джовіо, що, на думку султана Селіма Грізного, нема нічого солодшого, як панувати, не бою-чись і не підозріваючи своїх родаків , і він пильно-таки дбав про такую насолоду. Щоб мати собі наступника. Селім живого залишив тільки свого молодого сина Сулей-мана; а наплодити ще інших синів – такої небезпеки Се-лімові вже не було, бо вже він одкинувсь тоді от жіноцт ва та й оддався самісінькій педерастії ; ба й одинчик Сулейман часто мусив тремтіти за своє життя .
Смерть від Селіма раз у раз загрожувала й кожному, хто стояв ближче до його особи. Надто небезпечне було становище його міністрів (везірів). Селім для цієї посади не мав такої великої пошани, яку часто мають на Сході інші володарі. «Я голюся і не хочу носити таку довгу бороду, яку носив мій покійний батько, бо не хочу, щоб мої паші мене, отак як мого батька, водили за бороду», – так іноді жартував Грізний султан , і своє небажання датися на припону везірам-міністрам він наочно ілюстрував тим, що не переставав карати своїх везірів смертю, одного по одному, часом давши повезірувати не більш як місяць; ще й досі живе в Туреччині приказка: «Султан-і Селіме везір оласын!» – «А бодай тобі везірувати в султана Селіма!» . Звичайно, що йти на страшну везірську посаду до Селіма І люди не надто охотилися, і турецькі дієписи зазначають випадки, коли Грізному султанові доводилося попереду власноручно одлупцювати якогось ученого достойника палицею, щоб той бідолашний чолов’яга дав свою згоду обійняти високий пост Селімового міністра . Швидка неласка й смертна кара – це була неминуча доля для геть усіх тих, хто на якусь часину мав нещастя скуштувати султанської ласки й близької прихильності. Так само легко посилав Селім на смерть і всіх звичайних своїх підданців, держачись прислів’я «Рія сет – сіясе т» .
Тільки ж цікаво зауважити, що тодішня Європа XVI в. не надто осуджувала отаку Селімову люту грізність , і вищезгаданий гуманіст-політик Паоло Джовіо (ще й духовна особа до того, бо епіскоп Ночерський) дав у своїй турецькій історії загальну характеристику для султана Селіма І Грізного дуже й дуже підхвальну, зазнаючи, що Селімові смертні засуди здебільша грунтувалися на глибокій справедливості і що, урядуючи над своїм народом, султан найпильніш дбав про те, щоб скрізь і скрізь панувала в його державі сама справедливість. А те писання, де єпіскоп-гуманіст дав Селімові Грізному таку високу характеристику, писалося не для кого, як для наймогут-нішого тодішнього європейського володаря, німецького імператора Карла V Габсбурга .
II
Нахил у Селіма І Грізного до масових розправ над чужовірцями та єретиками. Католицькі й православні тодішні паралелі. Невдатна султанова спроба винищити всіх своїх підданих-християн. Дуже вдатне винищення всіх еретиків-шиїтів (1513).
Широко міг виявляти свою кровожерність Селім І Грізний над турецькопідданими єретиками, або чужовірцями. Над ними можна було чинити розправи масові.
Нічого оригінальнотурецького в тих гуртових розправах не було, бо й християнські тодішні володарі вкупі з тодішніми єрархами охоче нищили своїх єретиків масами. От згадаймо сучасного Селімові Грізному в західній Європі іспанського короля Фердінанда V Католика (пом. 1516), що запровадив в інквізиційних трибуналах огненне автодафе для єретиків і безпощадно палив тих «невір» десятками й сотнями; або знов згадаймо, як трохи пізніш у Франції король Карл IX того самого XVI в. люто вигубив усіх гугенотів своєї держави в ніч на Варфоломія (1574) . Або знов пригадаймо, який любий був Фердінанд Католик для серця новгородського православного архі-єпіскопа Геннадія (пом. 1504), того святого архієпіскопа, що й сам наприкінці XV в. запровадив у Новгороді інквізицію для боротьби проти зажидовілих єретиків, виходячи з побожної думки, що недовірків треба не переконувати, а тільки «казнити, жечи и вешати». Дуже влучно характеризує запеклу нетерпимість архієпіскопа Геннадія проти єретиків вірний його сподвижник св. Иосиф Волоцький, коли каже, що архієпископ Геннадій «яко лев на злодейственныя еретикы устремися... ногты своими растерзал тех скверныя утробы, зубы же своими съкру-шаа и растерзаа, и о камень разбивая» . Звичайно, що й сам св. Иосиф Волоцький безоглядно обстоював вимогу вбивати єретиків та палити їх, бо єресь – то, мовляв, іще більший злочин, ніж розбійництво та інші лихі вчинки; і для світських властей найголовніша річ – «быть отмсти-тели Христу на єретики». Як відомо, московський собор 1504 р. пішов за тим, чого домагавсь св. Иосиф Волоцький, і жидовинників попалено або заподіяно їм іще інші якнайлютіші смертні кари. Учень св. Иосифа, голова московської церкви, московський митрополит Даниїл (1522 – 1539) не переставав підтримувати в правительства тую самую думку, що єретиків треба вигублювати, і на всі способи доводив у своїх церковних казаннях, що «убийство бога ради – несть убийство» . Що потім такі самі думки жили й у Польщі, це річ надто відома . Таким чином, Селімова кривава релігійна нетерпимість не була для тих часів якоюсь виключно турецькою прикметою.
Тільки ж, хоча б яким нормальним для тих часів являлося люте переслідування єретиків, а все ж буде для нас певна наука – довідатися, що 1519 року султан Селім І Грізний у своєму дивані, використавши присутність шановного муфтія, надумавсь поставити на обговорення план: чи не можна б повбивати всіх християн Османської держави.
Перед тим, як оголосити перед диваном отой свій замисел, султан підступно спитавсь у присутнього там муфтія: «Де більше заслуги? цілий світ підбити чи людей до ісламу привернути?» Ще не знаючи, куди Селім гне, муфтій одказав : «А вже ж нема більшої заслуги, ніж людей до ісламу привернути». Тоді Селім Грізний поставивсь до цих муфтієвих слів, як до рішучої законодатної «фетви» (вироку), і загадав великому везірові вигубити всіх християн, хто не схоче перейти на мусульманство. Ані Муфтій, ані великий везір не насмілилися суперечити султанові. Тільки ж вони потайки порадили грецькому патріархові випрохати в султана аудієнцію. На тій аудієнції патріарх нагадав Селімові І Грізному, що його дід султан Мехеммед II дав урочисту поруку-гарантію своїм підданим християнам не гнобити їхньої віри Ця нагадка мала для Селіма силу, і християнські його піддані залишилися живі. Справа обійшлася на тому, що кам’яні церкви у царгородських християн султан звелів таки одібрати, нехай з них будуть мечеті, а християнам дано дозвіл побудувати собі церкви дерев’яні .
Таким побитом християни в Туреччині врятувалися од страшної небезпеки 1519 p. A небезпека була справді дуже страшна, про це християни добре знали з безталанної долі інших чужовірців, шиїт і в, що постраждали якихось шість тому літ (1513), ще на початку Селімового панування.
Адже того 1513 року султан Селім Грізний наказав перебити всіх шиїтів турецької Малої Азії, починаючи з 7-літніх хлопчиків, кінчаючи 70-літніми дідами, – і таким побитом загинуло понад 40 000 душ шиїтського люду. Попереду, за султанським наказом, скрізь порозсилано «тямущих розвідників» («дебіран-и дана») ; вони поскладали потайні реєстри всіх турецькопідданих шиїтів, хто де живе; царгородський диван затвердив тії реєстри і порозсилав до губернаторів, нехай вони негайно скарають на смерть усіх тих небезпечних єретиків . Отак пощастило Грізному султанові одразу в своїй державі «amazzar tutti délia secta di Sofi» , як був висловивсь венецький посол у своєму листі з Царгороду . Не перебулася справа, звичайно, й без зайвих жертв, реєстри були складені на якихсь 40 000 люду, а загинуло куди більше , та й то не самих шиїтів. Підлесливий курд-панегірист Селіма І Грізного побіжно зауважує з цього приводу: «Султан, повний правосудності й справедливості, бажав винищити самісіньких тих, котрі були справді винні (тобто безперечних шиїтів); а коли судові виконавці через свою неситість переборщили, та й, бажаючи здобути гроші за більше число голів, губили й невинних людей, то нехай їм за це одплатить господь в день судний».
III
Війна проти перського шаха-шиїта Ісмаїла Сефеві, гарячого ворога суннітам; Чалдиранський бій 1514 р. Османські територіальні придбання од розбитого шаха.
Вигублюючи своїх підцаних-шиїтів цілими масами, Селім І Грізний міг в однаковій мірі виходити й з міркувань політичних, не тільки релігійних.
Літ якихось десятеро перед Селімовим запануванням, ще тоді, як на османському престолі сидів його батько Баязід II Святий, сусідня Персія об’єдналася під владою династії шахів Сефевідів (1499), що проголосили шиїтство за офіційне визнання в Ірані і зробили саме з цієї віросповідної прикмети лозунг для політичного об’єднання, ворожого, між іншим, і для сусідньої османської Туреччини. Найперший в сефевідсь-кій династії володар для нового об’єднаного Ірану, сучасник султана Баязіда II Святого, то був шах Ісмаїл (1499 – 1524). Це був нетерпимий шиїт, що ставився проти всього суннітського в своїй державі аж надто по ворожому; а щодо Османської держави, то він через своїх послів силувавсь нацькувати проти османів арабську сірійсько-єгипетську державу Мамлюків. Треба було мати таку миролюбну вдачу, яку мав османський султан Баязід Святий, щоб не пересваритися з налізливим перським шахом Ісмаїлом. Святий султан міг прощати Ісмаїлові і таке бридке знущання з себе, як отого годованого в Персії кабана, що Ісмаїл нарік його «Баязідом» (стор. 342); святий султан міг якось не шукати приводу для війни і в факті шахових зносин з османськими ворогами Мамлюками. Тільки ж і за Баязіда Святого пограничні малоазійські справи між Туреччиною й Персією іноді вже доводили до обопільних сутичок, бо в Трапезунтській області намісникував не хто, як Селім, майбутній османський султан, а вже ж нетерплячий Селім не міг і тоді ставитися до Ісмаїлової поведінки так байдуже, як його батько. Тому із трапезунт-ського краю чинилися вже й тоді наскоки на іранські окраїни, і відносини поміж обома державами, Туреччиною й Персією, ставали дуже напружені.
А вже ж як Селім Грізний скинув свого батька Баязіда Святого з султанства та й сам засів на османському престолі (1512), дак певне, що він не забажав далі терпіти провокаційну Ісмаїлову політику. Шах Ісмаїл свої стосунки з новітнім османським володарем розпочав з того, що не визнав його за законного османського султана та й дав притулок у себе одному з Селімових небожів, який заявляв претензії на османський престол. Безперечно, повинен був султан Селім Грізний одразу тоді догадуватися , що, підтримуючи права начебто законного претендента проти Селіма-узурпатора, той шах, хто об’єднав уже цілий Іран, могтиме незабаром розкинути й свої власні завойовничі плани на суміжні частини Малої Азії . І отож поголовне винищення шиїтів в Османській державі, яке 1513 року вчинив султан Селім І Грізний, треба пояснити, мабуть, як стратегічну підхідку, що нею бажав султан забезпечити свій задуманий похід проти персів: живо-видячки, він побоювався, що коли розпочнеться між ним і шахом Ісмаїлом війна, то малоазіатські османськопіддані шиїти оддадуть свої симпатії шиїтському шахові та й допоможуть своїм одновірцям проти своїх суннітських панів – османів.
Після того Селім І Грізний в весну 1514 р. написав шахові Ісмаїлові гордовитого листа, де силувавсь довести, що шах – єретик, і проголошував йому війну . Незабаром султан вдерся в Азербайджан, щоб йти просто на шахську столицю Тебріз.
Везіри Селіма Грізного вважали цей султанів виступ за дуже рисковану річ. «Хто найстрашніший наш ворог? Кизилбаш!» – казав про шаха Ісмаїла І один з найзнач-ніших Селімових вельмож . Тільки ж ця війна між султаном і шахом одбулася й розв’язалася більш-менш так само, як одбулася й розв’язалася сорок тому літ війна поміж султаном Мехеммедом II завойовником та шахом-туркменом Узуном-Хасаном Білобаранним (стор. 102).
Вдерся до Азербайджану Селім Грізний із своїм військом крізь Вірменщину, по північно-східному боці озера Урмії та й, не дійшовши декількох переходів до тодішньої столиці Тебріза, наткнувсь на шахське військо в Чал-диранській долині (23 серпня 1514 р.) . Сам шах Ісмаїл не був у таборі (він перебував трохи оддалеки), але його кизилбаші пішли в бій так само відважно, як були б пішли і при шахових очах. Тільки ж у хороброго кизилбашського війська не було гармат, та й самого того війська було менше, ніж османського . Султан Селім Грізний, за допомогою своєї артилерії та піхоти, наголову побив безгарматну кизилбашську кінноту, дарма що теє лицарство билося якнайзапекліш . Шах Ісмаїл І, скоро до нього насунули безпорадні юрми втікачів, зрозумів, що його витязі-вояки вже не можуть дати ворогові криваву одсіч, і кінець кінцем сам кинувсь навтеки з Чалдирана та й, проминувши свою столицю Тебріз, по-дався-сховався іще далі, вглиб країни Шахів обоз і гарем припали на здобич переможцеві-султанові. Непоправний педераст, султан Селім Грізний не захотів брати собі шахового жіноцтва: він наказав пороздягати всіх жінок та й голих вигнати геть од табору і тільки улюблену Ісмаї-лову дружину оддав своєму близькому вельможі .
За дев’ять днів після Чалдиранського бою (себто в початку вересня 1514 р.) османи були в Тебріз і, і незабаром сам Селім Грізний бундючно й урочисто, серед довженних шпалерів народу, в’їхав до тієї кизил-башської столиці. Він загадав вивезти з неї до Туреччини всі шахські скарби й гроші, добре пограбував і всеньку багатшу тебрізьку людність, а окрім того – позабирав із собою з Тебріза до свого Царгороду всіх найкращих тамошніх майстрів-ремісників вкупі з їхніми сім’ями .
Тріумф османів над персами, живовидячки, був якнайбільший. Тільки ж яничари одмовилися йти далі в невідомий глиб Персії, по непролазних горах, та ще й проти зими. Звичайно, що й сам Селім Грізний, дарма що Чал-диранський бій вийшов йому на славу, повинен був добре там упізнати завзяту хоробрість кизилбашів Тому він не надто споривсь проти норовистих яничарів. Знов же, може бути, що він уже й тоді гадав про другу близьку війну, проти єгипетсько-сірійських мамлюків, і про те, що треба приберегти всенькі османські сили для завоювання мамлюцької держави. Та так чи інакше, а мусив він повернути до Туреччини та й склав із шахом Ісмаїлом мир (1515). Згідно з тим миром до османів одійшли західна Вірменщина та північна Месопотамія, тільки ж не геть уся, лиш до Мосула. А вже ж до Багдада, який лежить іще далі на південь, справа ще не дійшла, і Багдад як був, так і залишився за персами.
В новопридбаних краях мусульманська людність, як і тепер воно є, була й тоді курдська, не шиїтська. За курдами, чи там за їхніми князями-беками, султан Селім Грізний визнав право на значну самостійність і тим прихилив їхні душі до Туреччини. Під османською зверхністю ці розбійники-напівкочовики поробилися для осілої Персії куди небезпечніші, ніж давніш. Курди мало тямлять у справах релігії , тільки ж вони одтоді добре дозволили собі використати неоднаковість свою сунітського визнання проти перського шиїтського та й узяли одтоді чинити хижацькі забіги до єретичної Персії під прапором боговгодного діла віри. Вкупі з Селімом Грізним їхав у поході проти шаха один з-поміж вірних султанові значних курдів, людина перської освіти, курд Ідріс Бітліський (пом. 1520 р.), то султан настановив його над Курдистаном як губернатора. Цей Ідріс Бітліський, вкупі із своїм сином-продовжником , найбільш відомі в історіографічній літературі, один – як автор історії перших османських султанів, другий – як історик діянь саме султана Селіма І Грізного; він – першоджерело наших відомостей про війну Селіма І Грізного та Ісмаїла І Сефевіда .
Про Чалдиранський бій 1514р., як і взагалі про турецько-перську війну 1514 – 1515 pp., окрім курда Ідріса Бітліського з його сином, докладно оповідають й інші історики османської держави, трохи, правда, пізніші, тільки ж того-таки самого XVI в. (Алі-челебі, Са’деддін і ін.). З перського боку освітлюють війну й Чалдиранський бій такі історичні перські компіляції, як «Лоббєт - тєваріх» («Серцевинка літописів», 1541), Геффарієве «Джеханара» («Світова окраса», 1564) або компіляція вже з часів шаха Аббаса Великого: «Світоприкрасна Аббасова історія» Іскендера - бєка Монші (1629).
Та важливі джерела для історії Чалдиранського бою 1514 р. маємо ми й од європейців XVI в.
Одні з таких джерел – то дипломатичні реляції, приміром венецькі з Царгороду до венецького правительства , або дуже свого часу популярний лист Г. Пеньї (Henricus Рenias) до одного з кардиналів, писаний з Царгорода 6 листопада 1514 р. Поруч них мають велику вагу Кантакузен Спандугін, Менавіно та Паоло Джовіо:
а) Федір Кантакузен Спандугін XV – XVI в.: «Vita di sach Ismael et Tamas, re di Persia, chiamti Soff і, nella quäle si vede la cagione della controversia, che è tra il Turco e il Soffi». Видано в усезбірці Сансо-віно «Historia universale de Turchi» кінця XVI в. (що друкувалась декілька разів).
б) генуезець Менавіно (раб покійного Баязіда II та Селіма Грізного, втік під час Чалдиранського бою та й добувся до рідної своєї Італії): «Della bata-glia et rotta del gran Turcho col Soffi». Видано теж у Сансовіновій всезбірці, на початку. Латинський переклад: «Persarum rex adversusSelimum se armât... (i т. д.), Italico idiomate à Johanne Antonio Moenauino Genuensi conscriptus, iam verö latinitaté donâtus per Philippum Lonicerum». – Див. в І томі Лоніцерових «Chronicorum Turcicorum» (Франкфурт, 1584), книга II, розділи 30 – 33, стор. 186 – 190.
в) історик-гуманіст Паоло Джовіо, епіскоп Ночерський, користувавсь писаними донесеннями дипломатів та усними оповіданнями учасників бою, яких він титулує «правдомовними» . Про війну Селіма Грізного та шаха Ісмаїла повідає Джовіо і в своїм «Коментарії про турецькі справи», 1531, що він присвятив імператорові Карлові V , і в спеціальному писанні «De fatti illustri di Selim imperàtor de Turchi», де Джовіо не тільки оповідає про військові дії, ба й дає дуже цікаву характеристику для тодішньої Персії (вид[ано] в усезбірці Сансовіно XVI віку).
IV
Селім І Грізний завойовує державу сірійсько-єгипетських мамлюків 1516 – 1517. Байка про те, що аббасідський халіф Мютаваккиль III урочисто передав османським султанам свої халіфські права.
Отак західна Вірменщина й Курдистан одійшли од персів до османів, чимало збільшивши собою османську територію на сході. Та куди значніші завоювання поробив султан Селім І Грізний на півночі чи, скажемо, на південному заході: він там розбив і під свою руку підбив 1516 – 1517 pp. єгипетсько-сірійсько-арабську державу мамлюків, де з XIII в. на чолі стояли лицарі-вояки, куповані як невольники(по-араб[ському] «мамлюк») для служби в столичній каїрській гвардії. Починаючи з кінця XIV в., мамлюки вербувалися побільше з кавказьких гірняків-черкесів, і в літописах, які оповідають за війну Селіма І Грізного з мамлюцькою державою, чи то в османських чи то в арабських, тодішні мамлюки переважно так і титулуються «черкеси» . Ворожого духу проти мамлюцької держави Селім І Грізний мав набратися ще позаторік і торік, як воювавсь проти перського шаха Ісмаїла Сефевіда, бо той піддержував військовоприятельські зносини з тими сірійсько-єгипетськими «черкесами».
Розпочавсь турецький похід проти мамлюків улітку 1516 року. Фатальною для отих хоробрих лицарів-мамлюків була зустріч із османськими силами в північній Сірії на рівнині Мардж-Дабик, недалеко Алеппа в кінці літа (1516). Хоч і як люто одбивалися тут мамлюки, а османи їх побили вкрай, і султан Селім Грізний тріумфально заволодів усіма дотогочасними мамлюцькими краями: попереду йому піддалися Сірія з Палестиною із християнським святим містом Єрусалимом та північна Арабія із святими для мусульман прочанськими містами Меккою й Медіною, а тоді (в січні 1517 р.) і сам Єгипет із столицею Каїром, осередком мамлюцької влади, і «хотбу» (поминальну єктенію) прочитано вже на Се-лімове ім’я . Завоювання одбулося, кінець кінцем, більш-менш легко для турків, дарма що мамлюцька держава своїм обсягом мало в чому не дорівнювалася османській Селімовій державі, а в самих мамлюках жила справжня висо-колицарська відвага. Тільки ж османська артилерія, як воно сталося й у війні проти Персії, вчинила Селімові І Грізному величезну послугу й проти мамлюків, бо в мамлюків не було путящих гармат, так лиш деяке перестаріле знаряддя, «зроблене не з міді, а з заліза, як воно ще колись було робилося, та й до того з таким важким приладдям, що ті гармати тяжко було поставити й на повізки» . Замість якогось отакого важкого одоробла мамлюки пускали в бій проти османів хіба деякі менші й легші гарматки, що анітрохи не були для османів страшні . А втім, мамлюки, щирі витязі, ставилися до артилерії звисока. «Гармата вбиває підлотним способом, наче страхополох-убійник», – сказав Селімові Грізному один із підступно захоплених мамлюцьких начальників , який, до речі сказати, в полон до Селіма діставсь тільки через свою лицарську незрадливу й нестрахополохову вдачу: він мав наївність покластися на Селімову присягу (той присягавсь на Корані) та й, повний довіри, з’явивсь до Селіма, а Селім загадав скарати його на смерть. Взагалі треба зазначити, що Селімова оружна боротьба проти лицарів-мамлюків ішла в парі з підступністю й безсердечною віроломністю. От і єгипетську столицю Каїр узяли османи без труднощів тому, що султан наперед проголосив амністію для всіх тих мамлюків, котрі здадуться самохіттю; як вони повірили й здалися, то всім таким султан сказав постинати голови. А як узяв він після того ціле місто Каїр, то якихсь 50 000 трупів мирної людності вкрили собою міські вулиці .
Звичайно, що незліченні скарби й багатства, котрі награбував султан Селім І Грізний у Єгипті, він сказав перевезти до своєї столиці Царгороду, яку тодішній правовірний мусульманський світ ще й перед османським завоюванням Єгипту чимраз більше ладен був визнавати за «дар ель-хиляфет» (за «оселю халіфства»).
Над цим мусульманським терміном «халіфство» та «халіф» у XVI в. варто трохи зупинитися.
Давнього багдадського халіфата, де панувала халіфська династія Аббасідів, монголи в XIII в. зруйнували й династію там винищили. Та знайшлися недобитки абба-сідської династії, що одшукали для себе (з 1261 р.) притулок у Єгипті, в Каїрі, коло двору мамлюцьких султанів, і тії нащадки аббасідських халіфів не переставали держатися, з чисто духовним саном, коло мамлюків у Єгипті аж до XVI в., аж доки Селім І Грізний пішов проти мамлюцької держави своїм остаточним завойовничим походом 1516 – 1517 pp. Тодішній мамлюць-кий султан (Кансу Гаврі), перестрівши Селіма Грізного в північній Сірії, мав із собою в своєму мамлюцькому військові останнього представника тієї аббасідської номінально-халіфської династії, що звавсь Мютаваккиль III; та й у сумному для мамлюків бою на рівнині Мардж-Дабик (24 серпня 1516) маяв коло того «халіфа» халіфський прапор . Як побив Селім Грізний мамлюцького султана на Мердж-Дабикові, то Мютаваккиль III діставсь до Селіма Грізного в полон, і Селім під час війни добре-таки шанував свого бранця, наче справжнього голову правовірних Але як закінчилася війна, то вкупі з іншими мамлюцькими вельможами одвезено й того «халіфа» на почесне заслання до Царгороду , де він, кінець кінцем, мусив попастися до в’язниці, до «Замку на Сім веж» ; вже як султан Селім І Грізний помер, дозволено було тому бідолашному «халіфові» повернути до Єгипту . «Там, у Єгипті, – додає Мютавак-килів знайомий історик, – він і дохаліфував аж до своєї смерті, що сталася 950= 1543 р., і з Мютаваккилевою смертю припинилося в Єгипті навіть оте чисто зовнішнє аббасід-ське халіфство» . Але натомість склалася байка, в яку ще й досі багато хто вірить – начебто отой заполонений халіф Мютаваккиль III (пом. 1543) урочисто навіть у мечеті св. Софії) передав султанові Селімові І Грізному (пом. 1520) та його прийдешнім наступникам, усім дальшим османським султанам, своє право на халіфство, тобто на духовну владу над усіма мусульманськими правовірними народами.
Що турецькі султани XVI в. титулували самі себе «халіфами», про це не може бути, звичайно, жодних сумнівів – це засвідчений факт. Адже й поміж офіційними і поміж панегіричними титулами для османських султанів XVI в. трапляється й титул «халіф», та й Царгород зветься «дар уль-хіляфет» – «оселя халіфата» ; а шейх белетрист Фузулі Багдадський XVI в. у своїй жалісній епістолі «Шікяйет-наме» до одного з близьких двораків Селімового сина, султана Сулеймана Пишного, каже комплімент, що влада турецького султана в своїй ідеї – рівнозначна з халіфством . Що і в XVII в. і в XVIII в. султани не переставали триматися того титула, це річ іще відоміша, бо той титул переходив і в міжнародні трактати. В Кючюк-Кайнарджійсь-кому мировому трактаті 1774 р. поміж Туреччиною та Росією, що згідно з тим трактатом турецький султан мусив визнати політичну незалежність Крима, він натомість добився застереження з російського боку, нехай султанові гарантуються релігійні права його, «яко Верховного Калифа Магометанскаго закона» . Тільки ж отим самим титулом «халіф» завсіди любили величатися ще й інші мусульманські володарі (приміром, узбецький хан,перський шах, мароккський султан чи там хто); і коли турецькі султани мають титул «халіфа», то з такого титулування ніяк іще не можна зробити висновок, що останній аббасідський єгипетський «халіф» Мютаваккиль III справді передав свої юридичні права турецькому султанові Селімові І Грізному, відколи той завоював Єгипет. До того ж, мабуть, чи не можна думати, що Селім І Грізний звав себе халіфом іще й перед тим, як Єгипет і «халіф» Мютаваккиль III дісталися йому до рук .
Коли б Мютаваккиль III справді був урочисто передав султанові Селімові І Грізному свої халіфські права, то такий факт не міг би не зробити яскравого, міцного враження на думи й настрої мусульман, сучасних Селімові І, і не міг би не залишити по собі якогось сліда в істориків. А отже ж ми ніде у істориків XVI в., чи то в османських чи то в арабських, жоднісінької звістки про це не знаходимо і тому повинні цілком прилучитися до гадки того орієнталіста, який найбільше розглядав це питання , що пізніша звістка про таку передачу – то тільки байка, видумка. Цікаво, що теорія про юридичну передачу халіфства од єгипетських Аббасідів до турецьких султанів найперше з’явилася в праці європейського орієнталіста-туркофіла кінця XVIII в. Мураджі д’Оссона «Tableau général de Гетріге Ottoman», т. І (Париж, 1788) . І одтоді чи то європейські вчені чи то турецькі однаково кажуть про це, як, мовляв, про загальновідомий факт, не покликаючись на жодні джерела. А за вченими людьми повторює цю байку й широка публіка: політики, журналісти, белетристи, чи хто .
V
Селім І Грізний ладнається до війни проти європейців та й турбується, щоб у османів був добрий флот. Його смерть, 1520.
Своїми блискучими, дуже вдатними війнами Селім І Грізний мало що не подвоїв уже й так розлогу територію своєї османської держави. Тільки ж усі ті його війни досі провадилися проти самісіньких країв ісламських, проти володарів-мусульманів (персів, сефевідів, єгипетських мамлюків). Що ж до земель не .мусульманських, то, доки Селім був воювавсь проти своїх ісламських сусідів, він од рівночасних сутичок із християнами Європи старанно ухилявсь і піддержував з «гяурами» мирні або й приязні стосунки. Одним з таких гяурів був далекий володар Європи північно-східної, великий князь московський, що вже й за Баязіда II Святого був надсилав до Царгорода своїх посланців з торговельною метою . Звичайно, що з надто далеким [російським царем] посваритися царгородському султанові було б і важкенько, і мирні стосунки між тодішньою Туреччиною та [Росією] були річчю зовсім натуральною. Але ж так само не хотів тоді був Селім І зачіпатися ані з неспокійною своєю суходільною сусідкою Угорщиною (хоч і траплялися деякі приводи для зачіпок), ані з морськими західноєвропейськими державами Середземного моря.
З тієї Селімової ніби миролюбності європейці не висновували для себе надто заспокійливих ілюзій, бо знали, що хоч тимчасово проти Європи й не йде Грізний султан негайною війною, тільки ж войовнича його думка й Європу загортає. Всім було відомо, що відповідні військові підготовки взяв робити Селім І Грізний ще з перших літ свого панування. От року 1514-го один італієць, як писав з Цар-городу до Риму відомого свого листа про недавно одбуту турецько-перську війну султана Селіма І Грізного та шаха Ісмаїла , то розпочав своє послання звісткою про те, що Селім, мовляв, поробив заходи й проти Італії: він заготував багацько корабельно-будівельного дерева, наказав спорудити й військові і транспортні кораблі та вербувати для них матросів, загадав понавозити провіант до тих надморських міст, котрі ближчі до Італії. Про таке саме тривожно тоді писали з Царгорода до своїх європейських земляків іще й інші європейські представники. А з османських істориків ми знаємо, що султан Селім Грізний тоді аж спати вночі не міг через гнітючі думи про морські спра ви та й якось після безсонної ночі, закликавши до себе великого везіра, гірко й нетерпляче казав йому: «Чому й Венеція, і папа, і Франція, і Іспанія аж укривають Середземне море своїми кораблями і панують над ним, а ми – ні! Мусимо й ми мати флот не такий, який у нас є, а справді могутній і рясний!...» Таким чином, уже й тоді, з 1514 p., поновлено в Царгороді давні візантійські корабельні майстерні, щоб набудувати флот, який міг би статися міцнішим ол європейського.
Зовсім різко стала перед турками невідкладна потреба мати путящу морську військову силу, відколи Селім Грізний одібрав од мамлюків їхні землі та й прилучив до османських (1517). На морському шляху поміж османською столицею Царгородом та новоприлученими Сірією, Єгиптом та священною Аравією лежав острів Родос, де держалися нащадки хрестоносців лицарі-йоаніти (по-пізні-шому – мальтійські), які давали перед богом присягу боротися проти мусульманства і яких не міг побороти Мехеммед II Завойовник (стор. 105). Ті ворожі лицарі перебивали туркам запровадити регулярні морські зносини між столицею й Єгиптом; з релігійного боку вони дратували Селіма тим, що становили грізну небезпеку для тих кораблів, котрі везли мусульманських прочан на богомілля до Мекки, одтепер османськопідданої. Якщо вже й під час єгипетської війни турецький адмірал, переїздячи проз Родос, мав за любу повинність для себе надіслати «привітального» листа до орденського великого магістра, де називав його «паршивим собакою, од матері-суки і од батька-пса , то одтепер султанові випадало вчинити щось більшеє понад лайку.
Селім Грізний твердо поклав завоювати клятий острів Родос і для того заходився споруджати сильний османський флот уже якнайшвидше та й якнайпильніш. Та надходив кінець тому славному, але недовгому Селімо-вому пануванню. Серед жвавих підготов до морської війни він помер (1520). Добудувати могутній османський флот і використати новітню морську османську силу проти Середземної Європи судилося вже не Селімові Грізному, тільки його славнозвісному наступникові.
б) Сулейман І Пишний (1520 – 1566)
І
Думки європейців про нового султана Сулеймана Пишного і правдива його характеристика. Прозвання Сулейманове у європейців і в турків.
Європа була легко зітхнула, як почула, що султан Селім Грізний помер. І коли в осиротілій османській державі в одній з елегій, котрі оплакували Селімову смерть, пишно сказано було, що Грізний султан за небагато літ свого панування встиг наробити діл багато, та й, наче вечірнє сонце перед своїм заходом, встиг за короткий час усеньку землю своєю величною тінню обкинути , то європейці – навпаки – втішно були б могли сказати, що Європу ота велична султанова тінь ще, на щастя, не обкинула. Восьмилітнє Селімове султанування подвоїло обсяг османської держави на територіях Азії та Єгипту, не Європи.
З величезною цікавістю і з боязкою надією направляла Європа свої очі на новітнього османського монарха, на молодого султана ‘Сулеймана (потім прозваного «Пишний», Magnifiais, 1520 – 1566), що засів на царгород-ському троні після свого батька Селіма Грізного. Чи мав би й Сулейман Пишний статися для Європи такою самою грозою, якою от-от готовий був зробитися вмерлий передчасно Селім Йавуз? Оце питання захоплювало всіх. Хотілося всім вірити, що молодий Сулейман (йому було 26 років) має вдачу зовсім одмінну од батькової. Наївно думалося, що це натура м’якенька, малодосвідчена, геть не войовнича; одним словом – що на турецькому троні, як переказує ті мрії тодішній політик Паоло Джовіо, «скажений лев залишив собі в наступники лагідне ягнятко» .
Котрі, одначе, з європейців жили в самому Царгороді і через те стояли ближче до царгородських двірських справ, ті швидше од інших мусили побачити, як мало скидається молодий Сулейман Пишний своєю благород-новеличною, високоцарівською вдачею на якесь малодо-свідчене, для всіх покірливе, нікому не страшне «лагідне ягнятко», mansueto agnello. Щоправда, натуру він мав таки справді лагідну, та ніяк не ягнячу, тільки щиро людяну, розумно спокійну, достойну великого падишаха й халіфа. Таку величність і душевну благородність дуже морально прикрашала ще й та обставина, що не мав Сулейман Пишний нахилу до педерастії, не так як його батько Селім Грізний чи інші султани. «Non è sodomita, соте il altri signori Turchi» , – писав за Сулеймана Пишного венецький посол . І таким залишивсь він аж до кінця свого життя . Свою жінку Роксолану (з роду – попівну-українку з Галичини) кохав Сулейман Пишний якнайщиріш та й охоче радивсь із нею про державні справи і, мабуть, чи не давав її розумним словам більше віри й уваги, ніж словам досвідчених державних мужів . А вже ж самостійності й твердості було в Сулеймановій натурі чималенько. Нехай султан і мав лагідну терпимість для чужих висловлених думок, нехай охоче прислухавсь до чужих путящих порад, але коли хтось уперто бажав накинути йому якусь гадку, неприйнятну для нього, то наслідком міг бути лютий султанський гнів. «Цей султан не дасть пашам водити себе на мотузку, – писав про молодого Сулеймана венецький посол до свого правительства, – навпаки, вони тремтять перед ним, а як побачать, що султан розгнівався, то силуються врятуватися од нього якнайшвидше» . Може, їм тоді згадувалася вдача покійного його батька, Селіма І Грізного, везірського погубника.
Щодо тієї завойовничої ненажерливості, яка була в Селіма Грізного і якої так лякалася Європа, то Сулейман Пишний, по суті, не мав її . Тільки ж робити сусідам відступки на шкоду османській державі не було в нього ані найменшого бажання і, коли державні інтереси підказували Сулейманові Пишному війну, він твердо й сміливо ішов на війну, – та й його безмаль 50-літнє панування дало Туреччині неабияку військову славу. Один з найновіших істориків мусульманських династій , рівняючи за-войовничу діяльність батька й сина, Селіма Грізного та Сулеймана Пишного, влучно скаже на Сулеймана: «Patris fortis filius fortior» .
Сучасна Сулейманові Європа назвала його «П и ш н и й» та «Вел и ки й», очевидячки, зважаючи на його видатну військову та політичну могутність. Турки так його не прозвали. Вони найбільшу ціну склали султанові за його культурні заслуги та за його мудру опіку над державою й людністю. їхній титул для Сулеймана Пишного – то «Законодавець», «Сулейман ель-Кануні». А втім, може, не тільки за мудрість, ба й за величаву пишність таки прирівнювали вони його ще й до біблійного царя Соломона, що по мусульманському зветься «Сулейман», та й нарекли свого падишаха «другий Соломон», «Сулейман ес-сані». Європейці, не розбираючи точної ваги цього величання, ще й досі ладні перекладати цей титул, як Сулейман II .
II
Завоювання Сулеймана Пишного в Азії; од персів одібрано Багдад і шиїтські святині.
Завоювання султана Сулеймана І Пишного менше пнулися на територію Азії, ніж на володіння європейські.
В Азії, так само як і його батько Селім Грізний, не міг Сулейман Пишний завести мир і лагоду із шиїтською Персією, де панувала династія Сефевідів. Засновник тієї шиїтської династії шах Ісмаїл помер (1524), і наступником йому ставсь новий сефевідський володар, його син Тахмасп І (1524 – 1576). Залишився він після батька хлопцем підлітком, самостійно керувати державою ще не міг, і оте шахове малоліття давало привід для начальників тюрських кизилбашських колін викликати з легкою душею всякі усобиці, щоб здобувати для себе перевагу в державі та й крутити молодесеньким шахом по-своєму. Звичайно, що такі усобиці і двірський нелад чимало підкопували і внутрішню і надвірню силу Персії, і це не могло бути таємницею для сусідньої суннітської держави турків-османів. А тим часом перське правительство неповнолітнього Тахмаспа І не добачало великої потреби триматися супроти османського правительства тактовно й дипломатично. Воно навіть не вирядило до Царгороду посла, який би офіційно, як годиться, був повідомив султана Сулеймана Пишного, що шах Ісмаїл упокоївсь і що замість нього зробився «царем царів» шах Тахмасп.
Чи сам султан Сулейман, чи, може, швидше його міністри-порадники поставилися до такої перської неввічливості гостренько. За Сулеймановим наказом його офіціозний дієпис і державний секретар склав дуже образливого листа до хлопця-шаха, єретика-шиїта . Бундючним тоном нагадано було Тахмаспові, як його покійного батька шаха Ісмаїла наголову побив султан Селім Грізний; нагадано було, що новий султан Сулейман здобув великі перемоги над гяурами-європейцями, – «а ти, безсоромний, непокірливий невіро, зваживсь не вирядити вельможного посла до нашого двору, куди їдуть-пливуть посли з цілого світу!.. Поки що живи серед ганьби і під повсякчасною загрозою од нашої шаблі, тільки ж знай, що колись, бог дасть, підемо ми війною на тебе, повоюємо і Іран і Туран!.. Може, краще було б для тебе наперед пригадати собі, що твої діди були жебраками-дервішами. Скинув би ти із своєї голови царівський вінець, удягся б, як вони, в старечу дранку, пішов би світ за очі! А схочеш прийти і до нашого двору прохати штматок хліба бога ради – дамо, не пожаліємо!»
Перське правительство мусило проковтнути цього зарозумілого листа. Натомість воно, як колись це був робив і шах Ісмаїл, вступило в зносини з османськими ворогами-європейцями. Приїхав до Персії посол од імператора Карла V Габсбурга, володаря Німеччини й Іспанії, один йоаніт-ський лицар (1529); пощастило перепровадити до Персії ще й деяке число гармат та іспанської піхоти. З такими приготуваннями Персія спокійніш могла чекати війни з Сулейманом Пишним. Тим часом підріс і шах Тахмасп І. Була з нього людина симпатична, тільки дуже м’якої вдачі. Судити про його вдачу дозволяють нам і його «Мемуари» («Тезкіре» або «Руз-наме»), що їх, за шаховим дорученням, написав один з його близьких двораків. З тих «Мемуарів», писаних уже не за молодих літ Тахмаспа І, видко, що ніколи в нього не виробивсь твердий характер і що він раз у раз радніший бував запомагати собі молитвою, ніж активними вчинками; а за дуже молодих літ було в нім іще менше твердості. Згадуючи про те, як силувалися кизилбашські проводирі орудувати ним – хлопцем, Тахмасп І завважає «Все це я мовчки терпів, щоб побачити, яка воля божа» . Та піддані тяжко любили його, кохали немало так, як бога . Один поітальянений грек, який дуже добре знав і перські і османські відносини, написав за Тахмаспа І, що й вигляд у нього був дуже імпозантний, чисто царівський: коли б він навіть перебравсь по простому та й став серед десятьох тисячів люд, то й годі не важко було б упізнати в ньому справжнього царя . «Люблять його не тільки свої люди, ба так само його люблять мусульмани Сірії й Єгипту, – писав до венецького сенату 1564 pp. царгородський посол .
Аж три війни вчинив султан Сулейман Пишний проти шаха Тахмаспа, проти «проклятих кизилбашів» .
В поході 1534 р. османи вдерлися до Азербайджану, одібрали собі дальшу частину Вірменщини аж до Вансь-кого озера і, нарешті, вдарили шиїтів-персів, тих «проклятих кизилбашів», якнайболючіш із релігійного погляду: одібрали од Тагмаспа І (в грудні 1534 р. та в початку 1535 р.) давнішу халіфську столицю Багдад; а разом з тим під османське володіння перейшли й славнозвісні, що лежать недалеко Багдада, шиїтські святині Кербела та Неджеф. Для шиїтів це дуже високі святині, бо в Неджефі – могила імама-халіфа Алі, а в Кербелі – його сина Хусейна, і ходити туди на прощу шиїти вважають за неме.»ше coro-вгодне діло, ніж одвідувати Мекку та Медіну. Відксли Неджеф і Кербела зробилися турецькими, шиїтські прощі до них стали одбуватися дуже нелегко: турецький сунітський фанатизм ставив перепони. І отак зле для шиїтів справа тяглася аж до наших останніх часів, щось аж чотириста років. Правда, в XVII в. настав був короткий такий час, коли персам пощастило було знов захопити Багдад і свої святі місця; але той щасливий для шиїтів час тягся дуже недовго, тільки п’ятнадцятеро літ , а тоді знов стало шиїтам тяжко ходити туди на богомілля. А вже ж до Мекки й Медіни доступитися було для них іще тяжче.
В двох других війнах. 1549 та 1554 pp., турки-османи декілька разів чинили руїнницькі наскоки на Азербайджан. Довелося шахові Тахмаспові І навіть свою столицю перенести з азербайджанського Тебрізу до Казвіна, бо Казвін лежить далі на схід і османському війську вдертися туди було важче, ніждо Тебріза . Тільки ж, незважаючи на всі ті перемоги султана Сулеймана Пишного над шахом Тахмас-пом, «проклята кизилбашська Персія» не перестала бути для Туреччини дуже страшним ворогом-сусідою. Минуло якихсь семеро років після Сулейманової смерті, і венецький баіло от що писав з Царгороду до свого правительства про персько-турецькі відносини:
«Перського шаха (тобто Тахмаспа І, бо він іще був живий тоді), дарма що він тепер перебуває в добрій лагоді з турками, турки ненавидять більше, ніж усіх інших володарів, – писав той венеціанець у своїй реляції 1573 року. – Ненависть, укупі з пошаною, пояснюється і тими частими й важкими війнами, що їх вели між собою ці дві великі держави, турецька та перська, і неабиякою могутністю перського володаря. Він, являючись османським сусідою на дуже довгому кордоні, не тільки сам має значні військові сили, ба міг би, до того, сполучити свої війська з [руськими] . Знов же не тільки через те османи ставляться до нього з більшою пошаною, ніж до всіх інших: найголовніша причина – релігійна. Не в одній бо країні османської держави в Азії люди держаться тієї самої віри, що й перси, тільки бояться визнавати її привселюдно, лякаючись турків; а втім і турки, коли чиясь віра викриється, теж поводяться обережно, щоб часом не викликати повстання. Через те, думається мені, була б велика користь для християнських володарів, якби що вони були надумали спосіб перебувати з персом у повсякчасному порозумінні, щоб, коли виникне потреба, швидко користуватися його допомогою і, з свого боку, бути самим наготові для підмоги йому, коли треба буде... Я переконаний, нахабних турків ніщо не могтиме так добре спинити, як знаття, що поміж християнськими володарями та перським шахом є обопільне порозуміння (buona intelligenza)» .
III
Політичне становище Європи в епоху Реформації. Імперія Карла V. Східна Європа, з Кримом, у XVI в.
Щоб зрозуміти та й історично оцінити військові дії Сулеймана Пишного проти держав європейських, варто згадати політичне становище сучасної йому Європи. Володарями XVI в., що панували в Європі рівночасно з Сулеймановим султануванням, все були люди неабиякі і, звичайно, всі вкупі були б могли дати йому одсіч. Тільки ж усі вони ворогували поміж собою і їхні взаємовідносини складалися так, що вони не тільки не надумалися дати султанові спільну одсіч, ба навпаки – один з-поміж них сам потягся до Туреччини, як до ворога свого ворога.
Хто ж був тим спільним ворогом?
То була найближча сусіда Туреччини, нещодавно збита докупи велетенська імперія Карла V Габсбургського (1519 – 1556), австрійського ерцгерцога (ар-хікнязя), що був і імператором для Німеччини , і королем для Іспанії з її недавнечко одкритим (Колумб, Кортес) Новим світом та з іншими іспанськими володіннями (в Італії, Нідерландах, берберійській Північній Африці). Всі знають гордовиту мову Карла V: «Сонце ніколи не заходить у моїх володіннях». Німецько-австрійськими краями Габсбургів, тобто саме такими, які були до Туреччини ближчі, правував імператорів брат Фердінанд Австрійський, той, що пізніш, відколи Карл V зрікся престолу, стався його престолонаступником у Німеччині під ім’ям Фердінанда І (1556 – 1564); а паном іспанських земель (вкупі з північноафриканськими та нідерландськими) зробився після зречення Карла V його син, один з найбільш уславлених католицьких реакціонерів та фанатиків – Філіпп II Іспанський (1555 – 1598), він таки й гнобитель морисків.
У Франції панував Франціск І (1515 – 1547). В історії культури він, між іншим, відомий з того боку, що із своїх походів проти Італії він переніс до Франції Ренесанс («Новонародження наук та мистецтв»). З політичного боку Франціск І був завзятим ворогом Габсбургів та й, як побачимо нижче, вступив з турками в спілку – так само, як і його син Генріх II (1547 – 1559). За їхніх часів, звичайно, не тому, що вони того бажали, розповсюдилося у Франції гугенотство.
Італія як політична одиниця тоді не існувала. Коли ми виймемо могутню Венецію, то про інші частини Італії доведеться сказати, що там боролися за панування два впливи: французький та іспано-німецький. Габсбурги володіли на півночі Міланом, на півдні – Неаполем із Сіцілією та Сардінією і робили натиск на інші володіння, в тому числі на Геную. Генуя ще недавнечко мала багацько колоній у східних водах, із Кримом включно; тільки ж в епоху Сулеймана Пишного Генуя вже нічого там не мала та й могла хіба вкупі з Габсбургами відчувати ненависть проти Туреччини, бо відколи турки завоювали Царго-род, генуезькі володіння в водах турецьких попереходили до турків, а в Криму – до Кримського ханства (1475), що визнало над собою верховну султанову владу. Такі кримські міста, як Кафа (Феодосія), перейшли од генуезців навіть не до хана, а безпосередньо до турків; там стояла османська залога, і головний представник османської влади над Кримом бейлер-бей (генерал-губернатор) резидував саме в Кафі. В Церковній італійській області з-поміж римських пап, сучасних Сулейманові І Пишному, визначалася низка гуманістів-меценатів: «Лев X Медічі (1513 – 1521), Клемент VII Медічі (1523 – 1534) і ін. Політика їхня була хитка, вони приневолені були раз у раз вагатися поміж симпатичним для них французьким королем та потрібним і страшним для них німецьким імператором. Од надвірньої політики одтягала їхню увагу німецька реформація, яка, недавно виникнувши, не давала змоги папам твердо зорієнтуватися. От Клемент VII, для політичної противаги імператорові, перебував із протестантами в потайній спілці; навпаки, його наступник Павло III (1534 – 1549) затвердив орден єзуїтів та й заповзявся попереводити низку реформ у церкві, скликавши Тридентський собор, щось ніби католицький Стоглав. Через своє християнське становище римські папи, живовидячки, повинні були неодхильно популяризувати ідею хрестового походу проти турків та й, справді, вони намовляли на те всіх християнських володарів; тільки ж самі собою вони для Туреччини не були страшні. Швидше вже могла навівати страх Туреччині Венецька республіка з її флотом. Тільки ж Венеція, маючи володіння в турецьких водах – острів Кіпр, острів Кріт і ін., – попереду була поводилася супроти Сулеймана І дуже миролюбиво. Адже вона мала в Туреччині такі привілеї й переваги, яких не мала жодна інша чужа держава: вона після смерті Селіма І Грізного поновила свій торговий союз із Туреччиною і, плативши туркам щорічні дарунки-викупи, добре відала, що турки за те дають покій її колоніям, не порушують її торгових прав, обов’язково пускають венецьких драгоманів до турецьких судів, коли йде процес венецького підданця, і т. ін. Тому Венеція не могла з легким серцем одразу приєднатися до турецького ворога Карла V.
Англія за тих часів ішла врозтіч із сугубо католицькою Габсбургською імперією хоч би й через те, що підпала підо вплив реформації, та ще й через особисті рахунки. Попереду одпав од католицької церкви король Генріх VIII (1509 – 1547), бо не міг у католицтві взяти розвід із своєю жінкою, дочкою Фердінанда Іспанського (тіткою Карла V), та й одружитися зГанноюБолейн (1533). Панування його дочки од Ганни Болейнової – Єлизавети (1558 – 1603) є для Англії вік видатної морської могутності (грізний для іспанського флоту адмірал Дрек; Ралей – засновник англійських колоній у північній Америці: Віргінія і ін.), а заразом – це вік англійської боротьби проти Іспанії, отієї підпори для католицтва. Отож, Англія не могла бути ворогом для Туреччини.
Східна християнська Європа, тобто Польща з Руссю Литовською та [Російська держава], теж перебувала тоді під владою далеко неабияких володарів. В Польщі сучасниками Сулеймановими були королі Сігізмунд І Старий (1507 – 1548) та Сігізмунд II Август (1548 – 1572); у [Росії] – той великий князь, що понищив уділи, Василь 111(1505 – 1533) та цар Іван IV Грозний (1533 – 1584; цар з 1547). Тільки ж обидві ті держави ворогували поміж собою і тим паралізували одна одну. А втім, іноді їхні власні інтереси казали їм добачати в турках не ворогів, ба приятелів.
Польща, принаймні за часів Сігізмунда І, густо-часто вагалася, чи з німцями Габсбургами їй варто приятелювати, чи з Туреччиною, головним чином через угорські справи. Сігізмунд І був жонатий з дочкою угорського магната Запольї, трансільванського воєводи (князя), ворожого Габсбургам, турецького протегованця, і в першій половині свого королювання Сігізмунд І виразно схилявся до Сулеймана Пишного; та й за останніх своїх літ не добачав він вигоди для Польщі сваритися з могутнім тим своїм сусідою. Угорські справи часом прихиляли й Сігізмунда II Августа на турецький бік, і траплялося, що Сігізмунд II піддержував в Угорщині Запольїного племінника проти Фердінанда Австрійського. До того ж польсько-литовська шляхта дуже обстоювала тоді реформацію (панування Сігізмунда II Августа – то епоха розквіту польсько-литовської реформації: лютеранства, кальвінізму, со-цініанства і ін.), і шляхта своїм впливом таки була, б не дала б королеві занадто австрофільствувати. Звичайно, однак, що ворогування Сігізмунда II Августа з [російським] царем Іваном IV Грозним було найважливішою причиною для Сігізмунда II утікати од зачіпок з Туреччиною. Будь-що-будь Сулейман Пишний зовсім не побоювався Польщі, і це не раз зазначають венецькі баїло в своїх «реляціях» з Царгороду. От, приміром, один з них 1558 р. так і пише: «Султан зовсім не рахується з польським королем (Сігізмундом II), дарма що це один з наймогутніших християнстьких королів, який може виставити на оборону своєї держави 150 000 кінного війська» .
Знов же щодо [Росії] XVI в., то, варто нагадати, лежала вона далеко од Туреччини і могла б бути страшною хіба для Казані, Астрахані та для Сибірського царства [...], а не для Османської держави. До того й сама [Росія] нічого лихого проти Туреччини не хотіла чи й несміла задумувати і, навпаки, сама ще з кінця XV в. не переставала шукати добрих відносин із султанами та й обмінювалася приязними посольствами .з Царгородом. Перший раз ми бачили [російського] посла в турецькій столиці за султана Баязіда Святого в 1497 р. (стор. 342 – 343), потім 1514 р. та 1519 р. за султана Селіма Грізного (стор. 365). Із свого боку й Селім був надіслав посла (князя-грека) до Москви, до великого князя Василя III. Незабаром Селім помер, зав’язалися нові відносини між [Росією] й Туреччиною, і новий османський султан Сулейман Пишний теж вирядив до Москви свого посла-грека (1521). Нехай собі Сулейманів посол приїхав до Москви не для того, щоб якісь дипломатичні трактати складати, а тільки для того, щоб усякого [російського] хутра покупити , все ж вел[икий] князь Василь III склав тому посольству ціну і не забарився вирядити до Царгороду знов [російського] посла (1523); він, Іван Морозов, побачився з султаном Сулейманом Пишним у Малій Азії . «Сей опыт, – каже Карамзін, – был последним с нашей стороны; Солиман довольствовался учтивостями: он требовал от нас мира, товаров и ничего больше» . Все ж певні політичні висновки Москва для себе з усього того зробила, і коли з Західної Європи (од імення папи) наспіли до Москви запрохання взяти участь в підготовках до хрестового походу проти турків, то [російське] правительство одписувалося хитро-одхильним способом. Василь III писав папі 1525 року от як: «Вы прислали к нам Павла-капитана, генуэзского гражданина, чтобы соизволили мы быть с вами и с другими христианскими государями в союзе против неверных... Но мы, по воле божией, как и прежде этого стояли за христианство, так и ныне стоим и впредь, волею божией, против неверных за христианство стоять будем, как милосердный господь нам в том поможет. А с вами и с иными христианскими государями желаем быть в союзе; равно как согласны и на то, чтобы наши послы могли ходить с обеих сторон» . Безперечно, що Москва попросту побоювалася Туреччини: недурно ж, коли московський собор, мабуть 1531 р., розбирав справу Максима Грека, то серед обвинувачень, виставлених проти Максима Грека, було й таке, що він нібито намовляв султана Сулеймана Пишног.о підбити під себе Московську Русь . Живовидячки, не розвіяв тих московських побоювань і прихильний (він і останній) лист од Сулеймана Пишного до [Росії] 1530 р. (посланий уже не з греком, а з турком) .
I держава Польсько-Литовська, і держава [Російська], окрім того, мали раз у раз над собою Дамоклів меч або, як характеристичнії!] висловлюються польські історики, «собачу свору, що турок кожної хвилини міг її спустити на християн». Ця свора були татари васальнотурецького ханства Кримського (інакше – Перекопського) . В епоху Сулеймана Пишного влада над Кримом після усобиць поміж нащадками Менглі-Гірея (стор. 103), коли вирізано сім’ю хана Сахіб-Гірея, дісталася до залізних рук хана Девлет-Гірея І (1551 – 1577); він довго був жив у Царгороді, запобіг ласки в Сулеймана Пишного і за його допомогою добився кримського престолу. Девлет-Гірей І – то один з найсильніших перекопських ханів. Панував він доволі незалежно од султана, та для земель польсько-литовських і [російських] повсякчас ладен був одіграти роль турецького «пса на сворі». Руїнницькі забіги Девлет-Гірея однаково добре далися в тямку і для України і для [Росії]; вже ж бо він спалив [росіянам] і саму їхню столицю Москву .
В якій мірі могла б одхилити Сулеймана Пишного од Європи диверсія з боку азіатського?
Єдина тут була небезпека од сусідньої шиїтської Персії. Та ми вже бачили, що Сулейман умів кожного разу впоратися з цією своєю небезпечною сусідою. Що ж до недавно заснованої індійської імперії «великих моголів» (Бабур 1526 – 1530; Гомаюн 1530 – 1556; великий падишах Екбер 1556 – 1605), то Індія лежала надто далеко, і реально вплутатися в османсько-християнські відносини вона й не могла .
IV
Похід турків на Угорщину; бій підМухачем 1526. Похід Сулеймана Пишного на Відень 1529 і дальша доля угорських земель.
Боротьбу проти аж надто розлогої австро-іспанської габсбургської імперії Карла V довелося Сулейманові Пишному вести й на суходолі, і на морі.
На суходолі війна розпочалася через Угорщину. З Угорщини було доти самостійне королівство, сусіда для Туреччини дуже прикра.
Як запанував на турецькому престолі Сулейман І Пишний, в Угорщині королював Людовік II (1516 – 1526), з династії чеських Ягеллонів. Використовуючи його молоді літа, магнати (мадьярські, сербо-хорватські) сильно сваволили під його королюванням, вели партійну боротьбу, а один з-поміж них, Заполья, сам пнувсь до королівського вінця. І от серед такого угорського безладдя Сулейман Пишний вступив на османський престол. Він застав на турецько-угорському пограниччі всякі заколоти. Хоч такі заколоти на кордоні бували річчю звичайнісінькою, Сулейманове правительство, замість полагодити їх супокійним дипломатичним шляхом, поставило ультимативну різку вимогу: нехай Угорщина, наче який турецький васал, платить Туреччині данину, а як ні – то війна! 
Турецького посланця, що привіз од султана таку вимогу, угорці вбили . Розпочалася війна (1521).
Попереду турки обмежилися на тому, що одібрали од угорців Белград (1521), велике сербське місто, що не переставало тоді належати до Угорщини (стор. 39 і 99), тим часом як інші частини Сербії давно вже були турецькі. Сулейман сам брав участь у завоюванні Белграду , і те, чого не міг зробити Мехеммед II Завойовник 1456 p., зробив тепер Сулейман Пишний: Белград перейшов під османське володіння (29 серпня 1521) . Вартий уваги факт , що православна людність Белграду (як це вже не раз бувало і в інших аналогічних випадках) воліла бути під мусульманином-турком, ніж під католиком-мадьяром, і Сулейман Пишний в нагороду православним бєл-градцям за їхню прихильність та поміч зробив релігійну ласку: як обертав він белградський собор в мечеть, то оддав мощі святої П’ятниці православному сербському духівництву, а не понищив їх .
Перехід Белграда до турків зробив на католицьку Європу якнайтяжчеє враження, а ще гірше почув себе католицький світ, як незабаром побачив, що це в Сулей-мана Пишного тільки початок для нових перемог . Обвинувачували власну недбалість і недалекозорість. «Через незгоди християнських володарів поміж собою увесь християнський світ мало-мало не діставсь під турецьку владу», – писав 1522 року до папи один з його публіцистів . Тільки ж доля Угорщини через те анітрохи не змінилася. По деякій перерві султан Сулейман Пишний поновив війну проти угорців. 1526 року одбувся пам’ятний для Угорщини бій під Мухачем . «Такого бою ще не траплялося, відколи почавсь іслам, аж до наших днів», – каже один тодішній турок-історик . Турки вийшли блискучими переможцями. Побитий король Людовік II Угорський утопивсь у сусідньому болоті. А коли султан за пару днів приймав поздоровлення од своєї військової старшини, то коло його шатра височилася піраміда, збудована з 2000 людських ворожих голів; поміж ними було чимало баронських чи інших значних, а вісім голів належали епіскопам .
За два тижні після того (10 вересня 1526 р.) Сулейман Пишний був уже в угорській столиці Будапешті. Угорщина на 150 літ обернулася втурецьку провінцію .
Тільки ж не вся.
Турки на короля Угорщини поставили Йоана Заполью, а частина угорців (мадьярів і слов’ян) закликали Фердінанда, ерцгерцога (архікнязя) австрійського, брата імператора Карла V. Одтоді пішли тут довгі заколоти та війна турків з Габсбургами. Султан Сулейман І Пишний ходив походом аж на Відень і був став круг тієї австрійської столиці облогою (пізньої осені 1529); щоправда, взяти Відень він не спромігся та й обме кнвсь на тому, що стягнув з Фердінанда Австрійського викуп . Нарешті договір 1547 р. встановив, що Угорщина поділяється на три частини: а) західна та північно-західна (словацька) Угорщина припала Австрії; б) середня – попросту туркам (і не багато часу після того зминуло, став у них Будапешт титулуватися: «підпора для ісламу» , а сама країна сталася однією з житниць османської держави) ; в) Угорщина східна (Затиська та Трансільванія, інакше – Семигородщина) – дісталася воєводі, тобто князеві Йоанові Запольї, що його підтримували турки, або точніш – уже його малому синові .
А втім до повного супокою справа й після того не дійшла. Поміж турками й Габсбургами раз у раз поновлялася ворожнеча, – і тоді ця територія теж не один раз ставала театром військових дій. Ба навіть саме наприкінці життя Сулеймана І Пишного, за останніх його днів, тут обезсмертила себе героїчною обороною твердиня Сигот (недалеко Буковини), що лежить у країні, де людність мадьярська, словацька та українська («Угорська Русь») . Комендантом Сиготської фортеці був полководець імператора Фердінанда І хорват граф Микола Зринський (Z r i-п у), бан Хорватії та Славонії; коли турки, довго стоявши облогою круг Сигота, нарешті вдерлися до цитаделі, то Зріні загадав підпалити порохові льохи, і фортеця вилетіла в повітря вкупі з тими, хто облягав і кого облягали (7 вересня 1566 p.). Облога та правила за сюжет для багатьох драматичних п’єс .
V
Османи, спорудивши флот, виганяють хресгоносців-лицарів з о-ва Родоса (1522); імператор надає вигнанцям о-в Мальту. Що чинили маль-тійці та османський пірат Барбароса в Магрібі; магрібські стосунки.
Окрім Угорщини, окрім суходолу, воювався Сулей-ман Пишний проти німецько-іспанської монархії Габсбур-гів іще й на морі, на Середземному морі, в володіннях габсбургсько-іспанських.
На морі Сулейман І був сильний, бо мав путящий флот. Ще Селім І Грізний заходився дбати про те, щоб османська держава мала міцний флот, і встиг зробити для цього чимало (стор. 366 – 367), але Селімові заходи довів до краю допіро його син Сулейман Пишний. Венецькі посли в своїх донесеннях сенатові часто й тривожно згадують за те, як пильно й невтомно турки будують кораблі і як сила тих кораблів росте й росте . Флот Сулеймана Пишного плавав, з одного боку, в водах Індійського океана , а з другого боку – коло берегів Іспанії.
Та передше, ніж іспанцям, довелося військову силу турецького флоту зазнати родоським нащадкам середньо-вікових хрестоносців лицарям-йоанітам.
Вороги для мусульман були з них одвічні. їхній острів Родос гнітив і спокушав іще султана Мехеммеда II Завойовника: Мехеммед 11 порвавсь був заволодіти Родосом – і не пощастило йому (стор. 105). Далі, ми бачили (стор. 366 – 367), що дратував той лицарський острів і султана Селіма І Грізного: Селім прилучив до османської держави Сірію та Єгипет разом із святими містами Аравії (Меккою й Медіною), а що о-в Родос лежить саме на морській путі поміж Царгородом та Єгиптом, то лицарям-родосцям лег ко було розбивати вільну передачу поміж османською столицею та новоприлученим краєм і чинити шкоду кораблям, котрі крізь Сірію чи там подовж Сірії везли мусульманських прочан до Мекки. Окрім того, родоські лицарі взагалі практикували над мусульманськими краями якнайширше піратство. Навіть прихильний до них тодішній родоський історик свідчить, що вони своїми грабіжницькими наскоками не давали спокою берегам Пелопонесу, середньої Греччини, морським околицям самого Царгороду, островам Егейського моря, поблизьким країнам Малої Азії (Карії. Лікії), Сірії, Єгипту. «І невже ж таки, славний султане, ти й далі терпітимеш, щоб от: розбишаки, головорізи, ота наволоч важилися твої ниви пустошити, міста грабувати, люд твій убивати та в тяжку неволю одвозити до себе на свій острів Родосі!» – таку мову вкладає той християнський історик в уста одному з султанських воєначальників .
Не Сулейман, одначе, із своєю миролюбною вдачею, перший проголосив війну родоським лицарям, а, можна сказати, самі лицарі це зробили. Султан як одібрав восени 1521 р. од Угорщини Белград порозсилав про це гордорадісні повідомні листи до всіх приязних держав (як-от до Венеції) і, між іншим, надіслав листа й до великого магістра (гросмайстра) родоського ордена, Вільє де л’Іль-Адама. Лист той був написаний в дуже прихильному тоні, султан похваляв відому лицарську відвагу родосців та й сподівався, що між ним і лицарями пануватиме вічна згода й мир і що великий магістр повинен буде зрадіти з султанової перемоги над Белградом: «Це найміцні-ша дунайська твердиня, а я її під себе підбив, і людей – котрих огнем і мечем понищив, котрих – в неволю побрав». Вільє де л’Іль-Адам зрозумів цього Сулейманового листа, як виразну іронічну провокацію, а не як приязнь, та й одпи-сав йому в зовсім ворожому тоні. Після того султан і магістр іще раз обмінялися листами, і в результаті спалахнула війна . В початку літа 1522 р. османський флот підплив до Родоса.
Людські сили родоського лицарства були незначні: великий магістр Вілье де л’Іль-Адам мав під своїм начальством, мабуть, якихсь 600лицарів та щось 5000 простих вояків; а турків привіз флот значно більше. Попри все те турецька облога й бомбардування о-ва Родоса затяглися надовго, на цілих півроку, бо йоаніти трималися справді по-геройському, завзято одбивали всі турецькі атаки і чинили люте спустошення серед лав турецького війська, яке, до того, тратило чимало люду ще й через усякі хвороби. Тільки ж кінець кінцем Родос приневолений був капітулювати . Фактично діставсь він Сулейманові Пишному й його туркам на потік-грабіжку в самий день різдва Христового 1522 p., і забобонні люди казали , що того самого дня бог дав про це познаку в Римі: під час урочистої меси, що її правив папа в соборі св. Петра, од карниза одваливсь камінь і впав коло папських ніг.
Довелося йоанітам покинути свій Родос. За кілька літ лицарі знайшли собі притулок і новітню свою твердиню на острові Мальті, що п, вкупі з двома сусідніми невеликими островами, надав їм для ленного володіння імператор Габсбург Карл V (1530). Мальтійські лицарі зобов’язалися перед імператором охороняти Середземне море та його надбережжя проти османів та африканських піратів, і незабаром після того, як узяли вони в володіння Мальту, поталанило їм закріпитися в магрібсь-кому, тобто африканському, Тріполі, так само в характері васалів Карла V.
Яке ж було становище Mагріба тоді?
Всіх магрібських, або берберійських, країн – чотири. Вони лежать у Північній Африці. Одну, котра найзахід-ніша, обмиває почасти Атлантичний океан, почасти (обмаль) Середземне море: це – Марокко (з містами Фес та Марракеш). Три інші – лежать більше на схід, в напрямі од Атлантичного океану до Єгипту, це – Алжір, Туніс та Тріполі (чи там Тріполіс). З-поміж них Марокко, себто західний (атлантичний) Магріб перебував під династією Марінідів (1195 – 1550) і піддержував торгове приятелювання з португальцями. В інших трьох східноберберійських (Середземних) країнах іспанці ще на припочатку XVI в. мали низку озброєних пунктів з іспанськими залогами; тільки ж з першого таки десятиліття XVI в. взяли сюди вдератися й османи, а саме добровільці-корсари під проводом лесбійського пірата-авантюрника Уруджа Барбароси (1508). На 1519 рік, себто в передостатньому році султанування Селіма І Грізного, Алжір належав уже османам; на посаду алжірського генерал-губернатора (беглербега) призначено було Уруджо-вого брата Хейреддіна Барбаросу; заразом, одначе, декотрі пункти в Алжірі залишалися все ще в руках у іспанців. Відколи лицарі-йоаніти, що Сулейман Пишний вигнав їх з о-ва Родоса, здобули од імператора Карла V Мальту та й розповсюднилися з неї ще й на Магріб, вони зайняли в Магрібі найсхіднішу частину, Тріполі. В Тунісі (себто в країні, затиснутій поміж йоанітським Тріполі та османським Барбаросівським Алжіром) не переставала й далі перебувати своя старовинна магрібоарабська династія Хафсідів (1228 – 1534), що була тоді для іспанців дуже мирною сусідою.
Незабаром відколи засіли в Магрібі мальтійські лицарі, пірат Хейреддін Барбароса зайняв Туніс (1534) та й вигнав згадану хафсідську династію. Карл V став в обороні покривджених тунісців та й одібрав більшу частину Тунісу назад од Барбароси, мовляв, на те щоб повернути її Хафсідам; тільки ж фактично тая частина Тунісу так і залишилася за іспанцями. Вплутавсь у справу Сулейман І Пишний та й одкрито вступив, для морської боротьби проти імператора Карла V, в спілку з королем Франціском І французьким.
VI
Військова спілка султана Сулеймана Пишного та французького короля Франціска І (1536). Культурні й політичні наслідки їхнього договору.
Король Франціск І (1515 – 1547) з самого перво-початку всенькою душею зненавидів Карла V Габсбурга, що його габсбургські володіння з усіх боків (і з іспанського, і з італійського, і з німецького, і з нідерландського боку) обхоплювали й здушували Францію, наче лещатами чи обценьками. Побільшала ж тая ненависть з 1525 року, відколи його, короля Франціска І, в бою під Павіею в північній Італії захопив Карл V у полон та одвіз до Мадріда та випустив допіро тоді, коли Франціск І зрікся своїх претензій на північну Італію (Мілан), тим паче на південну (Неаполь), ба навіть на Бургундію .
Через той ганебний полон вчинивсь переворот у всенькій політичній психіці короля Франціска І.
Було колись, як допіро вступив він на французький трон, був він мріяв про хрестоносний похід проти турків, був він мріяв про те, щоб розподілити османську територію поміж європейськими державами . Після нещасливого мадрідського договору 1526 р.. найлюбішими людьми зробилися Франціскові І ті самі турки, що колись він хотів іти проти них із хрестом. Ще й перед тим, як імператор Карл V випустив Франціска І на волю, французька регентка завела зносини з султаном Сулейманом Пишним; потім удавсь до султана і сам Франціск, запрохуючи султана дуже шанобливим тоном скласти з ним спілку проти однакового для них ворога.
Попереду (1528) складено франко-турецьку спілку потайну, у зв’язку з угорськими справами: король Франції через свого посла (першого французького посла в Царго-роді) впрохав султана Сулеймана Пишного вирядити турецькі війська до Угорщини, щоб одтягти туди увагу і Карла V і його брата Фердінанда. Далі, в початку 1536 р. (після того, як іспанці одібрали Туніс од Барбароси) французький король Франціск І та османський султан Сулей-ман Пишний вступили в союз одкритий, офіційно засвідчений, вселюдно проголошений через султанський «хатт-і шеріф» (маніфестну грамоту) . На підставі отого свого оборончо-нападчого союзу Франція здобула в Туреччині низку консульських і торгових прав. Аж надто важлива була для французів привілегія вільно плавати по всіх водах турецької імперії, як по морях, так і по ріках; а для всіх інших європейських держав була спромога посилати туди кораблі та провадити торг не інакше, як під французьким прапором .
З дальшої історії буде видно, франко-турецький союз явивсь аж надто важливим двигачем міжнародної європейської політики XVI в. Так само він поклав початок багатому економічному розвиткові французьких портів на берегах Середземного моря. До речі, варто зауважити, мав цей союз силу і для розвою європейської орієнталістики: заходилися студіювати мову турків, особливо їхню культурну мову – арабську. Молодий учений Гільйом Постель (Guilielmus Postellus, 1505 – 1581), що вже був знав мову [єврейську] (модну з Рейхлінових часів), навідав столицю сходу Царгород, перебував там якийсь час (1537) та й повернув до Парижу, ознайомившися з декількома східними мовами. Року 1538-го він поскладав для них і граматики, а р. 1539 перший почав викладати східні мови в паризькому Колеж де Франсі, заснованому літ дев’ятеро перед тим. Він-таки написав і історію східних народів: «De la républigue des Turcs et des Moeurs et loy de tous les Muhamedistes» (Пуатьє, 1560, «par Guillaume Postel cosmopolite» . Знов же не хто, як він, перший познайомив європейську науку з грецькою апокрифічною Протоєвангелісю апостола Якова та й зберіг цінні вказівки про те, як користувалися тоєвангелією у східних церквах. (Той апокриф читавсь у церквах привселюдно, на богородичні свята) .
VII
Морська перемога турків над європейцями коло Превези 1538. Щаслива дальша війна турецько-французької спілки проти габсбургської ліги Магріб, окрім Марокко, стає османським (1551 – Тріполі, 1568 – Туніс)
Вступивши в одкритий союз (1536), Франціск І і Сулейман Пишний спробували були притягти сюди ж таки, для воювання проти Іспанії, ще й Венецію.
Громадська думка венецької республіки хилилася більше до того, щоб додержувати нейтралітет. Але генуезький адмірал Андрій Дорія тяг Венецію до Габсбургів , а його голос мав силу. Імператор Карл V, володар Німеччини, Іспанії й Нового Світу, піддержуваний мальтійськими лицарями та римським папою, здобув на свій бік іще й Венецію . Сулейман Пишний, вступаючи в цю довгу морську війну, мав на своєму боці Францію.
Не довго довелося Венеції чекати, щоб побачити, яку велику політичну помилку вона зробила. Сполучений флот Карла V, папи й Венеції потерпів од величенного флота Сулеймана Пишного тяжку поразку на Іонійському морі коло Превези (1538) . І, окрім того, венецькі володіння на грецьких островах (Кандія, приміром) зазнали чимало лиха од турків . Щодо союзних повинностей християнського короля Франціска їв таких випадках, то іноді він, рахуючися з обуренням християнської Європи на його антихристиянську спілку з бусурманом-султаном, соромився виступати в парі з турками проти християнських народів з надто великою різкістю, а іноді вільно одкидав усяку соромливість, і от, приміром, Ніццу захопив і сплюндрував з’єднаний флот французів і османів під начальством адмірала-корсара Хейреддіна Барбароси (1543) . Або береги Італії захоплював і грабував спільний флот під проводом османського пірата Драгута (по-турецьки вимовляють «Торгуд») і французького барона де ла Гарда (1553) .
Розглядати всенькі перипетії і дрібниці довголітньої морської боротьби, що вів на Середземному морі Сулейман І Пишний, сам чи вкупі із своїм спільником Францієком І, проти Іспанії з її спільниками – це була б річ довга й нудна. Вистачить зазначити, що важлива морська перемога османів коло Превези 1538 р. – то був для турків добрий почин, бо кінець кінцем усі три східно-магрібські країни увійшли до складу османської держави Сулеймана Пишного і європейців звідти вигнано: з Т р і - полі виперто мальтійських лицарів-йоанітів 1551 р. , а Туніс (1568) діставсь Туреччині за два роки після Сулейманової смерті (пом. 1566). Як же турки вже володіли Єгиптом, то геть усе Середземне африканське надбережжя од границь Сірії трохи чи не до Атлантичного океану явилося османським .
VIII
Межі велетенської імперії Сулеймана І Пишного. Державні його прибутки. Казна в Башні на Сім веж і міф про її невичерпність.
Узагалі ж ті політичні межі, яких досягла османська держава під пануванням Сулеймана І Пишного, обгорнули собою широченну просторонь од Будапешта на Дунаї – до Асуана коло Нільських порогів, і од Євфрата та Тигра, Багдада й Грузії – трохи чи не до Атлантичного океана, безмаль аж до Гібралтарської протоки. Венецькі дипломати вважали, що турецька територія розкинулася на 8000 миль . І це ще не був найвищий ступінь територіального поширення Туреччини, бо й під наступниками Сулеймана Пишного, дарма що вони почали потроху тратити політичну силу, Туреччина не переставала набувати собі новітні володіння, наприклад, коштом венеціанців, або Персії, або й України .
Державні прибутки отієї великої Туреччини, коли їх порівняти з тим, що було в XV столітті, побільшали за Сулеймана Пишного разів у три або й у четверо.
В попередньому XV в., за часів Мехеммеда II Завойовника, державні прибутки становили собою 2 – 3 мільйони венецьких золотих дукатів . Кардинал-уніат Вісаріон Нікейський (стор. 41), умовляючи європейських володарів на початку 1470-х pp. не сваритися поміж собою, а піти разом на турка, гаряче промовляв: «Коли декотрі людці нерозважно плескають, буцім у султана (Мехеммеда II) грошей безліч, то це ж не так! бо всіх державних прибутків має він не більше, як два мільйони золотих» . Звичайно, протиосманському проповідникові Вісаріонові було б цікаво не прибільшити грошову силу османів, а применшити. Тільки ж і афінець Халконділа, детально перелічуючи в своїй «Османській історії» (в кінці VIII книги) всі статті державних прибутків Мехеммеда II, подає загальну цифру не надто більшу, ніж Вісаріон Нікейський: у Халконділи підсумок виходить лиш 2300000 «ве нецьких золотих статирів» (дукатів) .
За часів Сулеймана Пишного державні прибутки ми найточніше знаємо з донесень («реляцій») царгородських венецьких послів.
В тих цифрах, що вони подають для перших літ Сулей-манового панування, ще не видко великої переваги проти XV віку: в 1522 році посол Марко Мініо називає лиш З мільйони дукатів , в 1524 р. Пієтро Дзено каже про 4,5 мільйона . Але 1527 р. той самий Марко Мініо пише вже про 7 мільйонів , і Пієтро Дзено в 1530 р. – про більше, ніж 6 мільйонів . Літ двадцятеро пізніш, в другій половині Сулейманового панування, баіло Бернардо Наваджеро говорить 1553 р. про таку цифру османських державних прибутків, яка хилиться вже й на 10-й мільйон, а саме – 9022500 дукатів; «тільки ж, – додає Наваджеро, хоч я взяв ці цифри із книг султанської казни, вони не постійні, і нема певності, щоб до казни щороку приходила саме отака сума, а не менша, надто ж під час війни» . І справді, в 1558 році баіло Антоніо Барбаріго повідомляє венецький сенат, що річний державний прибуток Сулеймана Пишного – 7740000 дукатів , себто показує цифру лиш трохи-трохи більшу од тієї яка була тридцятеро тому літ. Два роки перед Сулеймановою смертю другий Барбаріго, Даніеле, в 1564 р., на підставі скарбничих книг, визначає суму державних прибутків 9059999 дукатів ; але ми, пам’ятаючи Наваджерові слова про умовність таких цифр у скарбничих книгах, можемо гадати, що справді прибуло грошей до казни, мабуть, чи не на мільйон менше, себто якихсь 8 мільйонів дукатів.
Безперечно, цікаво знати: а звідки або з кого і за що тії грошізбиралися? Наведемо тільки той реєстр, який 1553 р. фігурує у Наваджера:
Харадж, себто податок з турецьких християн ............1500000 дук.
Плата за патенти, привілегії та інші такі папери................. 100000
Одіж чи інше добро тих людей, які вмирають бездітні..............300000.
Подушне з людності Аргоса, що не платить хараджа, як інші християни (по 1 дукату з голови), а платить по 1 дукату з дима ... 200000 
Єгипет і Аравія платять 1.800.000 дукатів, тільки ж половина залишається на місці на платню для розставленого там війська. Іде в казну...........900000
Сірія платить 600000 дукатів, та половина йде для поставленого там війська.....300000
З Месопотамії припадає 200000, та 50000 повертається на тамошнє військо......150 000
З копалень золотих, срібних, мідних, олов’яних, залізних, сталевих; сіль, галун і всякі інші копалини ..... ... 1500000
Всякі мита й торгові оплатки понад 1200000
1/10 частина всякого польового збіжжя та садовини ..... ... 800000
Податок з Молдавщини..... . . 160000
 – » – Валахії............ 12000
 – » – Трансільванії (Семигородщини) 10000
 – » – Рагузи............. 10000
 – » – Хіоса .......... 10000
 – » – Нікозії............ 8000
 – » – інших островів Архіпелагу . . . 6000
Разом 7 166 000
Як видно з підсумку, Наваджеро проминув декотрі статті прибутків (бо підсумок мав би вийти в Наваджера 9022500 золот. дукатів). Його наступник Доменіко Тревізано 1554 р. подає ще одну важливу прибуткову статтю: «Податок за скотину (по 1,5 піастра з голови), разом щось 2 000 000 дукатів» .
Витрачалися ці прибутки на вдержання султанського двору (з гаремом у тому числі) та на постійні потреби державної адміністрації та на яничарів. Тільки ж усі венецькі посли зазначають, що витрачалося не все: щороку мав зоставатися й певний залишок (так, з 1 мільйон дукатів, як не більш), і той залишок можна було покласти до спеціальної «казни» султанів, яка містилася в царгородському Замку на Сім веж; ще од попередніх султанів набралося там чимало скарбів; Сулейман Пишний мав робити так, як вони. І великі ж чуда оповідалися за той славетний замок! Коли з семи веж виключити дві, де містивсь арсенал та державний архів, то кожна інша вежа ховала в собі спеціальний сорт скарбів: в одній були золоті монети, в другій – монети срібні, в третій – ювелірні речі, в четвертій – цінне старе добро, вп’ятій – старовинні й антикварні речі, що їх Селім Грізний награбував у Персії та в Єгипті. Всі ті монети й самоцвіти стояли в великих бочках, чи боднях . Турецькі достойники гордовито підкреслювали перед європейськими дипломатами, що тим скарбам і ліку немає. Посли Фердінанда І Австрійського 1528 – 1530 pp. драматично переказують свою розмову з великим везіром Ібрагімом-пашою: почувши од них заяву, що Фердінанд І ладен заплатити викуп султанові, нехай лиш султан назад йому поверне захоплені міста Угорщини, Ібрагім-паша одчинив вікно, і, показуючи на замок, гукнув: «Що нам ваші грошії Бачите онде Замок на Сім веж? Кожна вежа аж тріщить од золота і скарбів!» . А пізніший великий везір Рустем-паша, Сулейманів зять , запевняв венецького баїло Тревізано 1554 p., що за гроші, накопичені в султановій отій «казні», можна було б вести війну цілих вісімдесят літ без перерви .
В якій мірі оті запевнення були правда, а не чваньковита везірська видумка, що мала б засліпити й застрашити чужоземців-гяурів?
Безперечно, що в другій половині Сулейманового сул-танування в «казні» його не все було гаразд.
Посол торгової венецької республіки, обстріляний птах Тревізано, не надто вірив Рустемовим заявам про те, що султанової казни стало б на 80 літ безперервної війни, та й додавав од себе: «Нема такої людини, щоб могла тому дати якусь віру» . Так само й тодішній посол од німецького імператора бельгієць Бузбек попросту писав у своєму листі 1554 р. про неблискучий стан Сулейманової казни: великий везір Рустем-паша здобув собі велику ласку в Сулеймана Пишного, між іншим, і через те, що так-сяк упорядкував фінанси й спорожнілу скарбницю . Довелося Рустемові для цього заводити неабияку економію, врізати султанових двораків, укорочувати платню яничарам і т. ін. Довелося робити навіть такі заходи, які й тодішнім і пізнішим туркам здавалися за непідхожі для могутнього падишаха. Приміром, Рустем-паша поздавав в оренду султанські маєтки. «Люди совісні й шановні не хотіли братися за орендарство, а тому воно перейшло в руки підлотників [...]», – гірко потім писав про такі Рустемові заходи письменник уже XVII віку Кочубей Гьомюрджинський, «турецький Монтеск’є» отой . Та чого більше! Навіть зілля із султанових садів, рожі та фіалки, розпорядився Рустем-паша пускати в продаж, аби Сулейманову казну збагатити . Помер Рустем-паша 1561 р. За два роки після його смерті французький король Карл IX, військовий спільник Сулеймана Пишного, попрохав у Су-леймана в 1563 р. позичити йому 2 мільйони дукатів, то Пишний султан приневолений був попросту одписати: «Скарбниця наша порожня , а державні прибутки не такі, щоб позичати комусь гроші» .
Видно, що постійні довгі війни Сулеймана Пишного та, мабуть, і його розкішні будування (гарні мечеті, водопроводи, мости і т. ін.), кінець кінцем фатально одбилися на його скарбниці . Сулейманове панування вважається за апогей турецької слави, але ж не дешевою ціною дістався турецькій державі той апогей, хоч відчули це як слід тільки вже дальші османські покоління. За шістдесят літ після Сулейманової смерті Кочубей Гьомюрджинський непогано висловився: «Найвидатніший поміж падишахами високої османської династії був султан Сулейман, бо за його часів держава була розлога, казна – багата, військо – сильне. Та за його ж таки часів постали й ті обставини, які сталися причиною для державного занепаду. Тільки ж за тодішнім державним блиском ніхто не помічав ніяких ознак занепаду, вони тільки за наших часів виявилися» .
IX
Нещасливе воювання старезного султана проти о-ва Мальти 1565 та проти Сиготу в Угорській Русі 1566. Його смерть. Оцінка, яку дала Сулейманові Пишному Європа.
Могутньому, наче в казці могутньому, «Пишному» султанові довелося наприкінці свого довгого життя зазнати двох невдач, які були, може, й не надто вже значні, тільки ж для султана дуже прикрі: на острові Мальті та в австрійській Угорщині.
Виперті з Тріполі, де вони трималися більше-менше чверть століття, лицарі-йоаніти віддалилися на свій острів Мальту (1551). Тут під проводом свого гросмайстра (великого магістра) Ла-Валетта (1557 – 1568) мальтійський орден досяг своєї найвищої слави, не перестаючи грізно нависати над турками на морі та й чинити їм чимало турбот і лиха своїм сміливим піратством . І от Сулейман Пишний рік перед своєю смертю вирядив проти піратського острова сильний флот, щоб він став круг острова облогою й узяв би його штурмом (1565) . Оділлято було для цього флоту якісь такі велетенські гармати, що царгородський посол Франції висловлював у своїх депешах навіть сумніви, чи могтимуть турецькі кораблі («магони») повезти морем такі гармати й не потопитися . Число всіх турецьких кораблів доходило до двох сотень, а людей на них – щось 40.000, тимчасом як орден міг проти цих ворожих турків виставити 700 лицарів та 7,5 тисяч вояків. Підмога од християнських володарів, можна сказати, так і не прийшла. Тільки ж непоборні форти Мальти витримали облогу, здатися мальтійці не захотіли, і коли турки для того прислали парламентера, то великий майстр лицарів Ла-Валетт з величенною пихою, але не без гумору, одмовив парламентерові, показуючи на рови коло кріпосних валів: «Оце єдина смуга землі, яку Мальта ладна відступити твоєму панові, нехай він її запорожнить трупами яничарів». І адмірал Сулеймана Пишного, як зминуло чотири місяці, уже не забажав далі стояти круг Мальти облогою та й одплив своїм флотом геть. Турки в тій облозі втратили понад 20.000 люду; орден загубив щось 5.000 вояків та 240 лицарів .
Друга нещаслива військова експедиція прискорила султанові Сулейманові Пишному кінець його днів, бо, звикнувши бувати на війні переможцем, до того ж, бажавши замазати торішню поразку турків під Мальтою, він дратувавсь тепер якнайгірше. Це (вже нам відома – стор. 385) невдала облога твердині Сиготської 1566 p., що її обороняв хорват граф Микола Зринський (Zriny). Не дивлячись на свої старі літа, султан сам виступив у похід проти того кутка австрійської Угорщини (чи Угорської Русі), де лежить Сигот, дарма що довелося йому старому їхати вже не верхи, а в кареті. Цікава побутова подробиця: доки султан і його військо дісталися з Царго-рода до Белграда, то по дорозі, на своїй-таки турецькій території, і він і його військо сильно натерпілися од розбійницьких банд, і до Сигота султан прибув уже добре знервований. Більш як місяць (од початку серпня 1566 р. до початку вересня) безрезультатно стояли турки під Сиготом, та й отут 72-літній султан Сулейман Пишний і помер (5 вересня 1566 p.). Воєводи потаїли од війська султанову смерть, а за три дні (8 вересня) турки взяли таки Сигот, і кріпость сама себе висадила в повітря .
Європа XVI в., шануючи і видатну особу і політичну могутність султана Сулеймана І, дала йому прозвання «Пишний» та «Великий», хоч самі турки, як було зазначено (стор. 369 – 370), так його не звуть. І сучасна нам Європа в особі своїх істориків не зважиться одбирати од Сулеймана І його титулів. От, приміром, історик-англіець, автор «History of Turkey» Стенлі Лен-Пуль пише: «Султана по справедливості варто звати «Великим» не тільки за його безперечну талановитість і за блискучу низку його успіхів, ба ще більше за те, що він спромігся здобути собі таке видатне становище в вік великих людей, в вік Карла V, Франціска І, Єлизавети і Лева X, в вік Колумба, Кортеса і Ралея. В епоху високої могутності імператора Карла V не побоявсь він захопити Угорщину й облягти Відень; в епоху великих флотів і адміралів, Дорії та Дрека, він панував на морі до берегів Іспанії; його адмірали Барба-роса, Піялі й Драгут наводили панічний жах на всі береги Середземного моря, вигнали іспанців з берберійських держав, а в великому морському бою коло Превези (1538) розбили сполучену силу папи, імператора й дожа. Трохи чи не од Гібралтара до Багдада та й од порогів Ніла до Будапешта на Дунаї – його імперія».
X
Слов’янський характер Туреччини XVI в.
Оглядаючи султанування Баязіда І Блискавичного (стор. 18),Мурада II (стор. 36 – 37) та Мехеммеда II Завойовника (стор. 100), ми мали нагоду зазначити, що через династичні зв’язки османських султанів із сербськими володарями (османськими васалами) та ще більше через яничарське військо, навербоване із слов’ян, і через масовий перехід вельможних слов’ян на мусульманство – османська держава сильно послов’янщилася в своїх найвищих або в найвпливовіших верствах. «Мюльбахський студент», бранець 1438 p., підкреслював у своїх записках зовсім не турецький характер столиці – Адріанополя за часів Мурада II (1421 – 1451) і перевагу сербської мови при дворі самого султана, де достойники, хоч віра їхня була вже не християнська, а мусульманська, не переставали балакати своєю рідною мовою. За Мехеммеда II (1451 – 1481), відколи сербо-боснійські землі геть до краю позливалися з османською державою, сербська мова служила вже не тільки для щоденної усної двірської обихідки в новій столиці - Царгороді, ба широко вживалася й листовно (так само, правда, як і грецька) в офіційних дипломатичних паперах міжнародного характеру , і не одна дипломатична грамота султана-завойовника починається заїждженою формулою: «Од великога государа і великога амире султана Мехмед-бека» (стор. 100).
Цей процес слов’янщення турецької держави не припинявсь і під час апогею турецької слави, за наймогутнішо-го з усіх султанів – Сулеймана І Пишного (1520 – 1566).
Відомий історик-політик XVI в. єпископ Паоло Джо-віо (нар. 1483), писавши 1526 р. свій трактат про Росію , між іншим, зауважив: «[Росіяни] говорять мовою іллірською (слов’янською), так само як словенці, дал мати, чехи, поляки і литовці (Литовська Русь). Вважають, що ця мова розповсюджена далеко більше, ніж усі інші, бо і в Цар-городі при дворі османів говорять нею (Otto-manorum in aula familiaris est), і недавно ще в Єгипті у мемфіських султанів та лииарів-мамлюків чулася вона залюбки («haud ingratis auribus audiebatur)» . Ці слова про слов’янську мову у турків кинув тут Паоло Джовіо лиш побіжно; а літ за п’ятеро, як склав він для імператора Карла V свій старанний нарис турецької історії (1531), то додав до нього й окремий трактат про турецьке військо і там написав от що: «При султановому дворі (Сулеймана Пишного) різні мови в ходу: турецька – мова володаря, арабська – що нею написано турецький закон – Коран; трете місце займає мова слов’янська (sclavonica): нею, як найбільше відомою, говорять яничари, четверте місце має мова грецька, що нею балакають міщани Царгороду та інших міст цілої Греччини» . Не треба, одначе, із останніх слів Паола Джовія висновувати, ніби мовою царгородського простолюддя була сама грецька. Ні, поляк Стрийковський 1574 р. на власні вуха чув, як ото й на вулицях і в харчевнях Царгороду убогі співці (кобзарі) виспівують – на велику втіху для простого люду – сербські пісні про славні дії турецького війська, про перемоги хоробрих мусульман над гяу-рами-християнами .
1527 – 1528 pp. приїхав до Порти посол од семигородсь-кого антиавстрійського претендента, Івана Запольї, поляк Єронім Ласький. Слов’яни-везіри і поляк Ласький любісінько розуміли один одного, та й дарма що везіри взагалі поводилися бундючно, все ж із уст Мустафи-паші, босняка, видерлися слова: «Будь-що-будь, ми з тобою того самого роду: ти – лях, я – босняк. Любити своїх земляків більше, ніж інших – хіба ж це не річ природна?» . Цей поляк Єр. Ласький приїздив 1539 та 1540 р. ще й як посол од Австрії, од Фердінанда І Габсбурга. Взагалі Австрія, вважаючи на тую силу, яку слов’янщина мала при турецькому дворі, виряджала тоді до Туреччини побільше таких послів, що й самі були слов’яни. Отак од Фердінанда І Габсбурга їздили посли Іван Гоберданець (1528), Николиця Юришич (1529, 1530 – 1531), Йосип Ламберг (1530 – 1531), Єронім і його син Веспасіян із Задара (1533, 1534), Іван Барзиця (1536), Сігізмунд Герберштейн (1541), Антон Вранчич (Verantius, 1553) – все або далматинці або словенці. Тії посланці могли вести пере-справи з османськими достойниками мовою, спільною для однієї й другої сторони, рідною своєю слов’янською.
Та й самому султанові Сулейманові Пишному, що, до речі нагадати, везіром був у нього сербохорват Рустем-паша, а люба дружина – українка попівна Роксолана, слов’янська мова була не чужа. «La quäle egli stima molto et intende alquanto» – «її він дуже шанує і так чи інак розуміє», – свідчить про це один італієць XVI в. (з невольників) , який знав, що із своїми слов’янськими офіцерами султан Сулейман Пишний може балакати по їхньому – рідному. Одного разу це вийшло дуже на користь австрійському послові імператора Фердінанда І Габсбурга, відомому Сігізмундові Герберштейнові . Герберштейн 1541 р. здобув аудієнцію у султана Сулеймана Пишного. Султан сидів, старий Герберштейн наблизився до нього та й, щоб поцілувати падишаха в руку, хотів був нахилитися, але пароксизм ревматичного болю в крижах не дав йому цього зробити. «Та допоможи ж мені, ради бога!» – вдавсь він по-словенськи до Рустема-паші; тільки ж той ані поворухнувсь. Тоді султан Сулейман Пишний, що так само зрозумів словенську Гербер-штейнову мову, сам підніс свою руку з колін та й простяг її до посла .
Звичайно, що тая пошана, яку мав для слов’янської (тісніш – сербської) мови султанський двір за часів Сулеймана Пишного, не могла зникнути й після його смерті, бо політичний вплив сербів, надто ж сербів-босняків, не переставав бути міцним.
«Аж дивно, що пошану й багатство мають у нас самі арнаути та босняки,а сини пророка божого, володарю наш, цілий вік свій живуть приниженії» – нарікає в своїй сатирі поет Вейсі (помер 1628), звертаючись до тодішнього султана . І близько того самого часу відомий знавець Сходу гольштинець Адам Олеарій, що їздив через [Росію] до Персії 1636 – 1639 pp., зазначає: «Отак як при перському дворі (в Ісфагані) полюбляють мову турецьку, так само при турецькому султанському дворі (в Царго-роді) улюблена мова – слов’янська, при індійському могольському – перська» ,
XI 
Українські невільники в Туреччині, що привозилися з кримської Кафи. Кримські татар и-людолови – з кінця XV в. бич для України. Козаки в XVI в. стають оплотом проти хижацьких татарських наскоків: кн. Дмитро Байда-Вишневецький і первопочаток Запорозької Січі (в 1550-х pp.); малохристиянський характер козацтва в XVI в.
Картина татарського нашестя на Україну (за Оржельським XVI в.); як одганяли полонених українців до Криму і продавали в Кафі (за Михайлом Литвином) Тяжка доля українських невільників у Туреччині; «каторги». Нащо кастрували гарненьких хлопців? Нелихе становище невільниць-українок; кобзарський епічний тип Марусі Богуславки. Слово Михайла Литвина про українських бранок, одружених із значними турками
Той слов’янський елемент, за який досі йшла мова і яким рясніло військо та двір Сулеймана Пишного, то був елемент переважно балканський, тісніш – сербський чи там сербо-хорватський. Та густо-рясно було в Туреччині ще й іншого слов’янського люду: українського, а саме – серед невільників.
Невільниками-українцями Туреччина аж кишіла. Деяку, невеличку, їх частину добували безпосередньо самі ж таки турки-османи, бо й османам не важко було чинити задля «есіра» наскоки на Поділля з Галичиною та на Волинь або через турецьковасальну Молдавщину, або з чорноморських турецьких твердинь (Очаків, Аккерман на Дністрі, Кілія) ; в кожній з тих твердинь перебувала турецька залога, а коло них тулилися купецькі турецькі осади, де поруч інших торгових оборудок люди завжди охочі були поторгувати й невільниками – чи то покупити їх, чи то продати. Але хто найбільше постачав для Туреччини українських бранців-невільників, так це не самі османи, а васальний туркам Крим (по-українськи Перекоп) з його хижою татарською людністю. Там, у васальному Кримському ханстві, османи теж мали своє власне місто з османською залогою: одібрану від генуезців (стор. 102 – 103) їхню кримську факторію Кафу (Феодосію). Отая Кафа й була найважнішим складочним невільничим базаром; в ній раз у раз знаходилося на продаж тисяч з тридцятеро голів людського товару, що його туди приганяли кримські татари.
Татари вперше з’явилися в Криму в XIII столітті, тоді як одбувавсь великий монгольський рух грізного Чінгісхана, або, точніш, його нащадків (Батий із своєю Золотою, чи Кипчакською, ордою). Тільки ж окремої кримської держави ще тоді не було. Як відомо (стор 38к), Кримське ханство з васальною для Литви династією Гіреїв заснувалося за Вітовтовою допомогою допіру в XV столітті, близько 1420 p., літ двадцятеро після руїнного Тімурового нашестя на Золоту орду. Ми знаємо (стор. 103), що перші п’ятдесят років свого існування Кримське ханство не було бичем для своїх християн-сусідів, не так, як Туреччина. Ба й навпаки: в анти-османському Луцькому з’їзді європейських володарів 1429 р. (стор. 38) брав участь і кримський хан; а в кінці XV в. польські політики, отакі, як історик Длугош, вважали кримського хана за вартовика для української колонізації, казали, що не хто ж, як він, охороняє спокій українських земель; знов же й інші християни, генуезці, які тоді ще володіли на кримській морській бережині низкою факторій (Кафа – Феодосія – була тоді ще генуезька), мали з Кримським ханством тісненькі відносини і навіть уплутувалися до внутрішніх справ у ханстві, приміром, підпираючи то того, то іншого з міжусобних претендентів. Все переінакшилося з 1475 p., відколи турецький флот Мехеммеда II Завойовника підбив для османів генуезькі факторії в Криму, з Кафою (Феодосією) включно, а після того посадовив для татарів на кримському («перекопському») престолі завзятого Менглі-Гірея як турецького васала (1478 – 1515) Ми бачили (стор. 103), що Менглі-Гірей поширив свою владу геть поза Крим: на заході – нашими чорноморськими степами він панував аж до Бессарабії; на сході – в кавказьких краях, в північній Черкещині. Давнішній бич для України [...], Золоту орду, Менглі-Гірей знищив 1502 р., та ще перед тим сам встиг зробитися лютим ворогом для нашої землі: за чотири роки після Менглі-Гіреєвого запанування розпочинається од перекоп-ських татар ера систематичних хронічних спустошливих забігів на українські краї. Часто татари чинили свої наскоки за наказом турецьким . Польські історики висловлюються, що «турок держав Кримську орду напоготові, як мисливець держить у своїх руках напоготові свору хортів», яку раз у раз може спустити з припони й нацькувати на кого треба. І отож тії хорти-кримці повсякчас могли наполювати для свого пана-турка багату людську дичину з України. 
Один з цікавих для нас письменників-самовидців XVI в. – то сучасник Сулеймана Пишного Михайло Литвин» що обмалював звичаї й норови тодішніх кримських татар. Скомпонував він свої записки між 1548 – 1551 pp. В Криму був він дипломатичним агентом од литовського правительства та й жив там, як бачиться; 1538 p., а втім, могло б бути, що їздив він туди й пізніше не раз . В своїх записках Михайло Литвин силується татар ідеалізувати; бажаючи зганити звичаї тодішнього польсько-литовського громадянства, він перебільшує татарські добрі норови й гарні прикмети. Можна через те, анітрохи не вагаючися, сказати, що ті страшні його звістки про татарських бранців, які ми наводитимем, значно слабші, ніж усе було в живій дійсності. Отже ж, він рівняє у кримчаків два їхні промисли: один промисел – скотарство, дуже вигідний і багатий на прибутки, а другий промисел – добування українських бранців для рабства. Та й каже Михайло Литвин, що, хоч плідні отари вони вже держать у руках, а рабів доведеться ще здобувати з України через військовий забіг, тільки ж татари за певнішу здобич вважають тих бранців, яких вони ще не наловили, ніж той приплід, якого вони сподіваються од своїх багатих, плодючих стад. «Кораблі, що часто приходять до них з-поза моря, з Азії, – каже Михайло Литвин, – привозять їм зброю, одіж та коней, а одходять од них навантажені невільниками. І геть усі їхні базари славні тільки отим товаром, що є в них раз у раз: і на свою обихідку, і на продаж, і для застави, і для дарунків. Та й кожен з-поміж них, принаймні котрий має коня, коли в нього нема готових рабів, то міркує, що Може здобути їх скільки треба, а через те контрактом зобов’язується перед своїми вірителями (кредиторами) заплатити їм в належний речинець за одіж, зброю чи за коней умовленим числом людей нашої крові. І такі зобов’язання виконуються з повною точністю, начебто наші люди стояли в них на скотячих загородах. Був там один жид, зборщик мита, що сидів коло єдиних, вищезгаданих воріт до Тавриди ; то він, бачачи без переви незчисленну силу наших бранців, що туди переганялися, питав у нас, чи залишаються ще люди в наших сторонах, або може ні, та й звідки їх береться така сила-силенна» . Щоб краще проілюструвати слова Михайла Литвина, варто додати, що на Україні XVI в., примером на Черкащині, в ділових документах, кажучи про можливу спадщину якогось тамошнього краянина, писали отакі слова: «Коли б він помер або коли б його взяли в полон татари» .
Ясно, що Україна не могла спокійно терпіти таке лихо, а повинна була чимсь його одвертати.
Для захисту проти хижих татарських наскоків, що ви снажували Україну XVI в., вона того-таки самого XVI в. виставила нову громадську верству – козак і в з їхньою Січчю, отих природних наступників старокиївського богатирства з його подвигами проти степовиків на погранич-них билинних «заставах и засеках» богатирських. Саме на часи Сулеймана Пишного припадає діяльність двох значних витязів із Черкаського староства, що пнулися заснувати Запорізьку Січ : попереду – черкаський староста Остап Дашкович (вм. 1535), далі – князь Цмитро Вишневецький-Байда (люто загинув 1563 p.), що на Черкащині був старостою його брат.
Перший з-поміж них, Остап Дашкович, запитаний на сеймі 1533 p., що робити проти хижих татарських забігів, зробив внесення польському правительству – зорганізувати з козаків-молодців, іще необ’єднаних тоді в жодну організацію, постійні залоги на Дніпрі, там, де татари звичайно переправляються . Та правительство не перевело проекта в життя , і тільки сам староста Дашкович виряджав од себе експедиції проти татар. Серед татар Дашкович тішивсь голосною славою, бо, – так оповідає його сучасник, – «Дашкович не раз розбивав татар, так само не раз був проводирем для татар у походах на Москву, пустошив московські землі на широких просторах та й щасливо приводив назад татарське військо, обтяжене великою здобиччю. Хитрий, сміливий і щасливий, Дашкович був правдивим пострахом для татар. Його лице, усенький вигляд тіла й одяг – усе було чисто татарським. Він знав їхню мову, і часто, виряджаючись на розвіди, він залишавсь невпізнаний у їхньому таборі: його вважали за татарина, та й через те, довідавшися про їхні справи, він розбивав їх на голову. А посланців татарських, що надсилалися до нього, він настромлював на палі і, для вселюдного страху, виставляв у степах по тих місцях, куди ходили татари» .
Бували ще й інші організатори походів, такі, як і Дашкович . А хто заснував найпершу Запорізьку Січ, дак се князь Дмитро Байда-Вищневецький, вельможний авантюрист («байда») з роду Гедиміновичів. Народивсь він на Волині, та замість вести там магнатське життя присвятив себе боротьбі проти татар і подавсь на Дніпро, до Черкащини та й те далі на південь. Там, десь так на початку 1550-х років , він на Дніпрових низах на острові Хортиці «коло кримських кочовищ» збудував замок і згуртував козаків для боротьби проти кримського ханства. Оце й можна вважати за первопочаток Запоріжжя-Січі; звідси й почало козацтво кристалізуватися в організовану верству, яка має свій осередок; мине ще 1/4 століття і побачимо, що запорозьке козацтво вже так і титулується: «січове» , а сам острів Хортиця з пошаною згадуватиметься в польських географів XVI в., як славна твердиня героя Вишневецького . Та сам князь Байда-Вишневецький загинув раніш. Згубили його, одначе, не татари коло Запоріжжя, а сам султан Сулейман І Пишний у Цар-городі. Бо Вишневецький мав надто нетерплячу, бурхливу вдачу і не зміг звікувати свого віку в Хортицькому замкові. Побував він і в Москві на службі царя Івана IV Грозного та й допомагав йому битися з тими самими кримцями, а 1562 року з’явивсь він претендентом на престол воєводства Молдавського, що підхилялося султанові Сулейма нові Пишному. Щасливіший молдаванин-претендент захопив його, пораненого, в полон та й одправив до Царгороду . Тут чекала завзятого лицаря-козака люта кара. І теперішні українські пісні , і старі перекази (занесені й до старих польських хронік) повідають, що султан наказав скинути Байду з високої башти на гак у стіні; гак зачепив Байду за ребро, і той так і завис на ребрі.
Ой, висить Байда та й не день, не два, 
Не одну нічку та й не годиночку, – 
співає про нього пісня . Аж три дні висів він отакечки, кажуть польські хроністи, і не переставав вигукувати ганебні лайки проти пророка Мохаммеда, аж доки туркам стала вже не видержка слухати, як він гудить їхню віру, – і сам султан застрілив християнського лицаря з лука. Ще водному переказі додавалося, що турки видобули з мертвого Байди серце його, покришили та й з’їли кожен по шматочку, щоб придбати лицарську його силу. Найближчий свідок-самовидець, французький посол у Царгороді, хоч і як коротко згадує про смертну кару Дмитра Вишневецького (в жовтні 1563 р.), так само стверджує, що султан звелів того заполоненого злочинця кинути на гак, engancher .
Пісенний переказ обмальовує князя Байду-Вишневецького як людину, що гудить Мохаммеда і щиро вірує в Христа. І, мабуть, таки був з того витязя путящий християнин. Можна вказати теж уривчасту звістку в якогось поляка XVI в., що козаки, задумуючи похід проти мусульман, ходили по селах і гукали: «Хто хоче за християнську віру на палю попасти, кому є охота за святий хрест бути четвертованим, колесованим, хто ладен одтер-піти всякі муки і не боїться смерті, той приставай до нас. Не треба смерті боятися: од неї не встережешся! Отаке наше життя козацьке! ». Проте ми були б допустилися аж надто помилкового анахронізму для XVI в., коли б з того захотіли виснувати, що козаки часів кн. Байди-Вишневецького та Сулеймана Пишного, або навіть аж самісінького кінця XVI в., були передусім релігійні борці за християнську віру проти нехристів-бусурманів. Польський географ-літописець кінця XVI в., автор «Descriptio Poloniae» Стан. Сарніцький, збиравши звістки про козаків літ на двадцять п’ять пізніше, ніж жив Байда, в 1580-х роках, добачав у козаках з релігійного погляду побільше м усульман. «Religio apud eos magna ex parte – Macho-metana» , – записав він. Припустимо, що в словах Cap-ніцького є дуже значна пересада, але й вона характеристична. Безперечно, що питання про віру стояло для козацтва XVI в. геть на задньому плані. Козацтво XVI в. являлося, з одного боку, протестом демоса проти панських порядків Польсько-Литовської держави, з другого боку – самообороною проти татарського нестерпнучого хижого наїздництва. Орда нападалася, брала в неволю і треба було якось ставити їй перепони, щоб вона не виловлювала собі невольників з України. Як заснувалася Січ, то й одбивати татар стало легше.
Та тільки в певній мірі. І, наприклад, тії звістки, які ми маємо про той татарський забіг на Україну, що скоївся літ за 15 після загину Дм. Вишневецького і літ за 10 після смерті султана Сулеймана Пишного, малюють нам наїзд орди мов якесь невідкличне стихійне лихо. Зазначаючи своє глибоке нещастя, депутати з українських земель приїхали тоді на сейм у жалібних похоронних убраннях. Адже ж орда крізь Молдавщину вдерлася (1575) на Поділля, як стій розіллялася аж до Львова, мов вогняний вихор налетіла на Волинь; заціліли після неї самісінькі замки та панські двори, де була bron palna, тобто, очевидячки, й гармати. Захоплено було й одігнано в полон щось 40 тисяч коней, з півмільйона голів рогатої худоби, овець – без ліку, а людей в неволю – понад 35000 . Так оповідає сучасний дієпис , і ми після того аж надто добре можемо зрозуміти, чому – як каже той дієпис – депутати з українських земель повинні були з’явитися на сейм у похоронній жалібній одежі . Разом з тим ми яскравіше зрозуміємо давнішній факт: чому од того жида, що збирав мито коло в’їзду в Крим, Михайло Литвин почув відоме вже нам запитання: «А що, чи залишилися ще люди в ваших краях?»
«Отак раз у раз мають вони рабів у запасі, – каже далі Михайло Литвин, – не тільки, щоб торгувати з іншими народами, ба й для того, щоб забавлятися ними вдома та задовольняти свій нахил до лютих учинків» . Останні слова – про люті забави – добре доповнюються тим, що повідає Герберштейн: «Старі й немічні люди, за яких не можна буде здобути багато грошей і які для праці непридатні, такі, – достоту як у ловців зайці молодим собакам, – оддаються у татар молодикам, нехай тії вчаться на них військової справи та добивають їх камінням, або кидають їх у море, або вбивають їх якимсь іншим способом» . Українські пісні кажуть, що татари заливали бранцям очі смолою-живицею .
Одганяли до Криму полонених вкраїнців, окрім гарнішого жіноцтва, пішки; це нам описують і татарські письменники XVI в., ще й додають подробиці про те, як коло бранців їхали татари-верхівці, оточуючи свій людський товар, наче ланцюгом, та й підхвиськуючи нагаями; а щоб не можна було поплутати здобич, то бранців «значили тавром, розжареним на вогні; і припікали тавром ті самі частини тіла, куди таврують і товаряк» . З цим оповіданням збігається те, що знов далі каже Михайло Литвин : «Котрі з тих безталанних людей дужчі, то таких часто, коли не валашать, то таврують на лобі й по щоках, і вони, зв’язані або закуті, мучаться вдень на праці, а вночі по темних в’язницях. Годують їх скупо, аби не вмерли, і дають їм їсти стерво, гниле, вкрите робаками, яке й собакам їсти гидко».
Одну десяту частину з кожного ясиру татари повинні були оддавати своєму ханові як обов’язковий податок. Мартин Броньовський (1595) каже, що розподіл бранців одбувається заразісінько після того, як грабіжники, вертаючись з забігу, вступлять на свою перекопську територію, і найперше дається 1/10 полона – ханові. А вже решту того людського товару, розподіливши проміж собою, татари можуть і продавати .
«Коли рабів виводять на продаж, – повідає Михайло Литвин, – то ведуть їх на майдан довгою низкою, одного за одним; отак, як летить ключ журавлів, посуваються вони прикуті по десятеро один до одного за шию, та й тими низками по десятеро й продаються з аукціона (ліцитації) . Аукціонер-оцінщик вигукує голосно, що оце нові раби, ще не зіпсовані, не хитрі, допіро привезені з землі Королівської [...].
«Цьому товарові складають у Тавриді ціну дуже по-зна-вецькому, і купують його дорого чужоземні купці, щоб за ціну ще більшу перепродати далеким народам чорного коліна, сарацинам, персам, індійцям, арабам, сірійцям та асірійцям . .. І як купуються там невольники, то зогля-даються не тільки їхні видимі члени та зуби, які не повинні бути рідкі та чорні, ба й потайні частини їхнього тіла, і коли покажеться якась бородавка, наріст, шрам або інша прихована гандж або вада, то таку покупку й назад повертають. . .»
Повний обурення проти того, що отак сильно понижається християнська людська гідність, Михайло Литвин тут забував, що й на його батьківщині пани не далеко оді йшли од татар з цього погляду.
Адже ж бо і в «Аристотелевых Вратах», які являють собою щось ніби енциклопедію-домострій, ми читаємо за Віленським рукописом XV – XVI в., № 222 – 272 : «Врата 18 (розділ 18-й), окупли раб и рабынь. Пересмотри всю плот[ь] его в месте светлом, противу с[о]лнца, дабы не утаилося в нем нечто трудоватое (А. Кр., себто наріст, шрам і т. ін., – так само, як і в в Кафі!). . . І зри межи носа и ока; тамо будет ли прыща, потиснул бы палцом своим; аще выйдеть оттуду гной, ведай, иже ес[ть] ф[и]штол (А. Кр. – fistula) . . . Аще же зубы его малы и падут[ь], се знаменует[ь] хворобу животную. И смотри на тело его, дабы не было там прыщя, любо места грубого, иже (А. Кр. – бо)можеть быти, что зберется за долгое время – и будуть свиниями (А. Кр. – scrophulae) . И положил бы его навзнак, и щюпал по чреву, ащебудеть там место болезнивое, а овеем (А. Кр. – а надто) – месте плючном и селезном и у лошки (А. Кр. – коло легенів, коло селезінки та коло відтулини заднього проходу). И повелел бы ему ходити назад и наперед, и смотрел бы крепости ступания его, и велел бы ему побечь борзо (А. Кр. – швидко побігти), будеть ли кашляти или часто дыхати» (лл. 32 об. – 33 об.) .
Варто пам’ятати, що «Аристотелевы Врата», перекладені (небезпосередньо) з арабської мови («врата» – араб, «абваб», себто розділи, статті), належали до письменства т. зв. жидовинників, а вже ж зажидовіле письменство було духовною поживою саме для найпере-довіших і найліберальніших громадських кіл кінця XV – поч[атку] XVI в. (Переклад з арабської мови попереду був зроблений на [єврейську], а тоді на старописьменську українщину) .
«Отаке одбувається, – додає Михайло Литвин, – по всіх містах на (Таврійському) півострові, а надто в Кафі. Там цілі гуртки отих бездольних невольників одганяються з базару попросту на кораблі. Оте не місто, а огидна й зажерлива прірва, що п’є нашу кров, лежить коло затоки, вигідної для морського торгу» .
Царгород був одним з головних пунктів, куди работор» говці везли з Криму продавати отих українців. Перед тим, як вивезти свій живий товар з Криму, купці повинні були заплатити туркам за нього мито, в кафській-таки та-можні-дуані (бо в Кафі адміністрація була турецька, не татарська). Вивозилося рабів так багато, що теє мито становило одну не з останніх статей прибутку до османської скарбниці. Наприкінці 1527 року везір Сулеймана Пишного казав Єронімові Лаському, послові з Трансільванії: «Хоч ми з Польщею не воюємо (бо склали з нею замирення на три роки), а проте за останні роки стягли з неї понад 50000 дукатів, не самі, а через татар. Бо котрих бранців татари набирають з польських країв, то продають до Туреччини, і на тому заробляють наші таможні. От уже два роки, як таможні в Кілії та в Кафі дають нам прибутку на 30000 дукатів більше, ніж звичайно» . Разом з тим деяку частину тих невольників, яких притягали хижі кримці з України, вони повинні були одсилати ще й як безплатний, обов’язковий податок султанові. Ми не маємо точної цифри невільничих голів, скільки їх виплачувалося з Крима за часів Сулеймана Пишного, але судити про тую цифру ми більше-менше можемо з пізнішої звістки, вже XVII в.: той новий кримський хан, який допіру вступив тоді на престол, зобов’язувавсь перед султаном «стягти з кримських та ногайських татар 20000 душ полоняників та й одіслати до султана» ; правда, на думку татар, це була аж надто велика цифра, і вони навіть побунтувалися проти свого хана за таку невигідну для них оборудку .
Те, що далі чинили з українськими невольниками, відколи їх привозили з Кафи (Феодосії) до Царгороду або до інших надморських міст у Туреччині, залежало од того, які були тії невольники. Декого з рабів використовували тільки як худоб’ячу робочу силу, приміром, на городах та в садах, на портових пристанях, часто спрягаючи їх укупі з правдивою худобою . Та й на всякій іншій роботі поводилися з рабами не як з людьми, а як з худобою: «Краще вмерти, ніж до їхніх рук дістатися!» – згадує про свою неволю один тодішній італієць .
А вже ж прегірко доводилося страждати тим рабам, кого вкидали на кораблі – «каторг и», себто на галери, щоб вони там разом у гурті гребли важкими «катаржними» веслами . I вдень і вночі галерні («катаржні») гребці залишалися прикуті до лавок; лав тих на одну галеру треба було 24 – 26, по три-чотири чоловіки на одну лаву; щоб галера йшла без перерви і не спинялася, прикуті гребці і їли і спали, чергуючись поміж собою, але не кидаючи кожен свого місця. До пояса вони були звичайно заголені, і хвилі били по їхньому тілу в усяку погоду й негоду. На намощених кладках в проході поміж рядками лав походжав суворий доглядач або, як його звуть українські думи, «ключник» (з ключами од невільницькихкайданів)та йбез жалю періщив гребців зверху по голих спинах гарапієм із сирого реміня. В кобзарських думах ми раз у раз чуємо невільницький плач, що «кайдани руки-ноги поз’їдали», «сирая сириця до жовтої кості тіло козацьке проїдає». Часом били неволь-ників колючою таволгою, або, коли йти за її епітетом у думах, «червоною таволгою», червоною – з людської крові . Нема чого дивуватися після того словам венецького посла, який у своєму описі Туреччини 1554 p., торкнувшись флоту Сулеймана Пишного, каже за галерних гребців, що «тим безталанним невольникам часом уже не видержка терпіти биття та голоднечу та повсякчасні смертні загрози, і вони «турчаться», тобто переходять на Мохаммедову віру . Кращої долі могли сподіватися в Туреччині гарненькі й неслабосилі невільники хлопці. З них виховували яничарів. Багато кому з-поміж них щастило потім піднестися й до неабияких державних посад, і Михайло Литвин не надто, може, й перебільшував справу, коли писав: «Всі міністри отих тиранів (себто турків), євнухи, секретарі й тямущі люди та їхнє осібне військо – яничари, що з диі тячих літ навчаються військового знаття та військово-дисципліни, оті, що з них обираються воєначальники й барони, – усі вони родом із нашої крові ». Щодо євнухів, то валашено (кастровано) їх, як воно з давніх-давен водилося на Сході, побільше на те, щоб були з них добрі сторожі над гаремами; і звичайно, що коли євнухи бували на вроду негарні, то це для гаремної справи виходило й краще . Тільки ж валашилися (силоміццю робилися кастратами) так само хлопці й дуже вродливі, котрі скидалися обличчям на дівчат. З такими й поводилися краще, але, як пише про це в своїх записках один серб-бранець бл. 1541 p., «non in aliud sunt incolumes, quam in obsequium sceleratis-simae libidinis ».
Кастрування ж одбувалося найрадикальнішим, безпощадним способом: намагалися, щоб у кастрованих гарненьких рабів була знищена безслідно, до останку, геть усяка, навіть найменша ознака в їхньому тілі, яка могла б собою нагадувати, що це були колись хлопці; такі покалічені люди, що їм коли треба бувало помочитися, могли це робити лиш за допомогою срібної трубочки, що вони її мусили повсякчас носити із собою в своїх тюрбанах на голові .
А вже ж до кого доля була в Туреччині найлагідніша, дак се для вродливих бранок з України Той самий Михайло Литвин, що дав такую, повную жаху, картину тяжкого становища невольників-чоловіків, каже: «Жінок, що мають задовольняти чоловічу жагу, продавці тримають по-інакшому. Декотрі повинні розвеселяти на банкетах, – то тих навчають співати та грати... Меткі торговельники та фактори не одразу виводять на продаж тих хлопців та дівчат, котрих мають найкращих серед гурту бранців, але попереду одгодовують їх гаразд, зодягають у шовк-єдваб, білять та рум’янять, щоб продати якнайдорожче. Гарні дівчата нашої крові купуються іноді на вагу золота і, як іноді, тотут-таки на місці заразісінько і перепродаються , даючи собою продавцеві чималий зиск. . . Всі вони (мусульмани) жадібно пнуться дружитися з невільницями. . .» .
Діставшися до гарему значного достойника, українська бранка, через свою українську вдачу, через тую силу волі й характеру, які взагалі має українське жіноцтво, легко могла не тільки прихилити до себе душу свого пана-чоловіка, ба й взяти над ним певну силу. Могла вона здобути таким чином і політичний вплив, а надто коли вона одкинулася од християнської віри та и, кажучи словами козацької думи, «потурчилася, побусурманилася, для розкоші турецької, для лакомства нещасного» . Тип такої українки, що добилася в Туреччині до високого становища, увіковічила поезія українських кобзарів у вимовній думі про «дівку-бранку, Марусю попівну Богуславку». Маруся Богуславка на Великдень пожаліла закутих сімсот козаків – і поклала допомогти своїм землякам.
Став пан турецький до мечеті від’їжджати,
Став дівці-бранці
Марусі, попівні Богуславці,
На руки ключі віддавати.
Тоді дівка-бранка,
Маруся, попівна Богуславка,
Добре дбає, – 
До темниці приходжає,
Темницю відмикає,
Всіх козаків, бідних невольників, на волю випускає
І словами промовляє:
«Ой козаки, ви біднії невольники!
Кажу я вам, добре дбайте,
В городи християнські утікайте!
Тільки прошу я вас, одного города Богуслава не минайте,
Мойому батьку й матері знати давайте;
Та нехай мій батько добре дбає,
Гуртів, великих маєтків нехай не збуває,
Великих скарбів не збирає,
Та нехай мене, дівки-бранки,
Марусі, попівни Богуславки,
З неволі не викупає,
Бо вже я потурчилась, побусурманилась,
Для розкоші турецької,
Для лакомства нещасного! .
Містечко Богуслав, звідки була родом епічна Маруся Богуславка, в середній Київщині. Та ще більше бувало в турецьких гаремах «бранок-подолянок», тобто з Поділля. Михайло Литвин каже : «І теперішнього турецького імператора кохана дружина, мати його первака-сина й престолонаступника – то бранка, яку захоплено з нашої землі» . Як видко з усього, Михайло Литвин має на думці жінку султана Сулеймана І Пишного і матір Селіма II , отую, що ми вже були згадували (стор. 368 і 399), галицько-подільську попівну з Рогатина Роксолану, інакше – султаншу Хуррем, «Хуррем-султан».
XII
Українська бранка, попівна Роксолана або Хуррем-султанша, вм. 1558, турецька цариця. її величезна сила над могутнім падишахом Сулейманом Пишним; через неї на смерть скарано путящого везіра Ібрагіма, 1523 – 1536. Довга, але для Роксолани щаслива, її боротьба проти головної султанші-черкешенки; роль везіра Рустема. Трагічна загибель 1553 [р.] черкещиного сина, царевича Мустафи. Престоло-наступником проголошено Селіма П’яного, сина українки Роксолани, на нещастя для Туреччини. Мусульманська побожність султанші Роксолани та Сулеймана Пишного; оподаткування християнських єрусалимських святинь задля мусульманських мечетей. Аналогічні паралелі в інших краях (у Польщі). Тільки ж ані в Роксолані, ані в Сулейман! Пишному не можна добачити справжнього фанатизму.
В історії Сулеймана Пишного, величного пана могутньої османської держави XVI в., не може не притягти до себе уваги факт, важливий своїми політичними наслідками, дуже цікавий і з психологічного боку, а саме – що над тим недосяжновисоким, мудрим володарем мала нечувано величезну силу його не так вродлива, як розумна й інтриганська жінка, яку європейці XVI в. звали Роксолана або Росса, а турки титулували «Хуррем-султан» («Радісна султанша»).
Була вона родом українська попівназ галицького горішньо-дністрянського Поділля, а саме з невеличкого міста Рогатина , і звалася по хрещеному, мабуть, чи не Олександра. Та як захопили її татари в полон і привезли до Туреччини, вона побусурманилася та й забула й свою віру і своє християнське ім’я; нове ймення «Хуррем» уже геть нічим не нагадувало про її православний, український рід. Правда, один з новіших тюркологів надумав був пояснити європейське її ім’я Роксалана фонетичним способом, що, мовляв, форма «Роксолана» – то має бути з’європеїзована переробка чи недобра вимова турецького-таки сполучення двох імен «Рус-Хуррем», тобто «русинка Хурем» . Тільки ж таке натягнуте пояснення, слабке вже й із звукового погляду, мусить одпасти через надто відомий факт, що тодішні європейці, держачись класичної географічної номенклатури, звали «роксоланами» геть усеньку людність української території; Русь (Україна) у тодішній латині звалася Roxolania, кожен русин-українець – Roxolanus, кожна русинка-українка – Roxolana .
В гарем до Сулеймана І Пишного дісталася Роксолана ще перед тим, як він запанував на султанському престолі (1520) , а померла 1558 р. (965 мусульманської] ери), коли султанові було понад шість десятків літ. Зовнішнім своїм виглядом не належала Роксолана до звичайного типу тих азіатських красунь,у яких повинні бути жагучі очі, наче чорні маслини, пожадливі уста, палючі високі груди, розкішна огрядненька постать; такі жінки часто вважаються в Туреччині за ідеал жіночої гаремної краси, хоч швиденько одцвітають та й стають для чоловіків нецікавими. Про Роксолану, навпаки, казано було венецькому послові ще 1526 p., за молодих іще її літ, що вона й негарна – «giovane, ma non bella» ; тільки ж, додавали, у неї граціозна, елегантно-невеличка постать – «aggraziata є menu-etta» , – і ота її делікатна вкраїнська, не азіатська, врода була з таких, що в’януть не так швидко, як азіатські. А що найважливіше – це була дуже розумна жінка, яка тямила і весело розважити «Пишного» султана, і дати путню пораду, і, коли їй того було треба, підшептати панові світа болючі підозріння проти тих, хто обертавсь коло нього. Минали літа, а Хуррем-султан не переставала держати падишаха під своєю чарівливою силою, навіть що далі – то сильніш. Вже їй минуло над 50 літ – вік для жінки дуже поважний, – коли тодішній посол венецької республіки, в 1554 році, писав про неї з Царгороду: «Для його величності султана це така кохана дружина, що, – переказують, – відколи він її впізнав, відтоді вже не захтів знати якоїсь іншої жінки; ну, а чогось такого не робив ще ніхто з його попередників, бо в турків є звичай міняти жінок» . Про те саме свідчив і австрійський посол Бузбек того самого 1554 p. . A рік перед тим попередній венецький баіло Наваджеро теж писав про Роксолану: «Його величність султан такечки сильно кохає Роксолану, що в османській династії іще не бувало жінки, яка була б тішилася більшою повагою. Кажуть, що в неї милий, скромний вигляд, і вона дуже добре знає натуру великого володаря» . І таки справді Хуррем-Роксолана «натуру великого володаря» добре знала і вміла тонко ним орудувати і тямила його використовувати для цілої низки надуманих нею гаремних та двірських злочинів. Яничари та простий люд вважали султаншу Хуррем за правдиву відьму-чарівницю, що заволоділа султаном через усякі любовні чари та дання ; австрійському послові Бузбекові 1554 р. називали двох бабів, що мали постачати для султанші передню кісточку з гієнячої морди, бо, мовляв, така кісточка – дуже добрий любовний талісман ; називали навіть на ймення тую жидівку («Trongilla venefica Judaea») , що вкупі з нею Роксолана incantationibus philtrisgue причаровувала Сулеймана . Піддаючись її впливу (чи, як казали, чарам), Сулейман Пишний здатний бував посилати на смерть навіть таких своїх вельмож, котрі добре прислужилися турецькій державі і мали за собою неабиякий державний досвід. Мабуть, чи не на Роксоланиній душі повинна цілим тягарем лежати й смерть везіра-мецената Ібрагіма (1536). З того Ібрагіма була дуже видатна людина й тямущий політичний діяч. Нехай собі зроду був він не більше, як простий грек (чи там албанець) матроської сім’ї, що жила в венеціанських володіннях , але.виявив той матроський син натуру якнайблагороднішу й інтелігентну, «gentilissima créature e savio» , – кажучи словами венецького посла . «Він людина вчена, читає філософські книжки і знає добре свій закон», – характеризував його другий венецький посол . Між іншим, під час свого довгого везірування (1523 – 1536) везір Ібрагім багато зробив для того, щоб зблизити Туреччину та Францію. Султан Сулейман любив Ібрагіма як щирого приятеля, лагідно ставивсь до того, що Ібрагім одягається і їздить пишніш од самого султана , оддав за Ібрагіма заміж свою сестру , мав Ібрагіма за свій «дух і серце» fiato е cuore, – а проте Ібрагім через Роксолану загинув кінець кінцем ганебною смертю (1536): йому поставлено за провину надто приязні зносини з франками і його задушено чорним шовковим шнуром – так, як наказав Сулейман .
Та хоч яка там сила над Сулеймановою душею була в Роксолани, а дуже довго, понад 20 літ, мав Сулейман Пишний ще й іншу дружину, що формально сміла заявляти на султанову душу більше прав, ніж мала їх Роксолана. Тая дружина була гордовита гірнячка, черкешенка , а переважала вона українку Роксолану тим, що була не попросту гаремна жінка, а султанша, і вже породила султанові Сулейманові сина-первака, майбутнього наступника на султанському троні; звавсь він Мустафа. Батько сильно любив Мустафу, простий народ покладав на нього великі надії; і справді – був з царевича Мустафи молодик талановитий і відважний, хоч, правда, з деякими жорстокими й своевільними норовами . Ніколи, мабуть, не довелося Роксолані так міцно напружувати всенький інтриганський хист, як тоді, коли вона, нарешті, наважилася зіпхнути із свого шляху оту султаншу – черкешенку, отую найпершу падишахову дружину, та й прочистити доріженьку до османського престолу своєму синові Сєлімові, зовсім не талановитій людині.
Черкешенка, як мати майбутнього султанового наступника, була свідома своєї законної сили. Та звичайно, що серцем вона страждала, чому падишах ніколи вже не заходить до неї (стор. 427 – 428), чому падишахове кохання перехилилося до нікчемної «купованої невільниці». І ото одного разу через свою бурхливу азіатську заздрість вона мало не скрутилася. «Зраднице! Ти, якесь там продане м’ясо, бажаєш рівнятися зі мноюІІ» – накинулася вона на Роксолану та й вчепилася в неї руками і нігтями: подряпала Роксолані вид, розкудовчила й поскубала їй волосся, ладна була й за горло задушити. І от, коли отака пригода скоїлася, прийшов по Роксолану найстарший євнух, «кизлар агаси», і сказав їй, що султан кличе свою дорогу Роксола-ноньку до себе Роксолана одмовила євнухові, нехай він перекаже падишахові Сулейманові, що вона, «продане м’ясо», має тепер аж надто непоказний вигляд: коли б вона зараз, така як є, з’явилася була на султанові очі, то це вийшла б недостойна образа для його величності. Тільки ж Сулейман загадав, щоб вона негайно прийшла; а тоді, геть угніваний, він викликав до себе черкешенку на розправу. Тая, покладаючись на те, що вона ж цесаревичева мати, дозволила собі балакати з володарем світу гнівливо та й через лад розпустила язика. Тоді Сулейман звелів одіслати її в Малу Азію до її сина Мустафи, що намісникував у Магнесії . Цесаревич Мустафа жив не вкупі з батьком, а на одшибі, бо в турецькому султанському побуті вже встановилася така звичка, щоб кожен дорослий султаненко жив не в столиці Царгороді, а на провінції . До Магнесії з Царгорода треба було їхати п’ять-шість днів.
Єдиною панією для дум і настроїв Сулеймана Пишного залишилась в султанових палатах Роксолана, Хуррем-султан отая. Сулейман зробив її законною султаншею, а що ніяких інших жінок, навіть підложниць, султан до свого гарему вже більше не брав , то не доводилося їй уже боятися, що, може, якась інша жінка, нова супротивниця, схоче одбивати султана од неї. І от честолюбива Хуррем-султан поклала дійти краю, довершити справу: добитися, щоб не Мустафі, а її рідному синові Селімові припав на спадщину османський престол. Вкупі з нею вів задуману справу до бажаного кінця великий везір Рустем-паша (1544 – 1561), гордовита людина, але слухняна Хурремина креатура , слов’янин (сербо-хорват) зроду . Це був суворий, понурий людець, що й не осміхавсь ніколи ; Сулейман Пишний щиро ввіряв на нього, на отого свого зятя, й охоче все чинив за везірськими порадами. Рустем-паша дуже допомогав Хурремі-Роксолані навівати Сулейманові недовіру проти майбутнього престолонаступника, цесаревича Мустафи . Це була річ тим легша, що Мустафа й справді не ховав од людей свого незадоволення, і серед народу давно вже кружляла навіть чутка, що Мустафа, коли б міг був, давно б був скинув батька з трону . Правдиві чи неправдиві були всі отакі поголоски, тільки ж Роксолані й Рустемові пощастило геть до краю напоїти Сулеймана Пишного тяжкою недовірою проти сина: Мустафу переведено намісникувати з більш-менш недалекої Магнесії в значно дальшу Амасію, що туди їхати із столиці треба було тижнів 3 ½, тим часом як до Магнесії їхалося якихось днів п’ятеро-шестеро . Восени 1553 р. султан Сулейман Пишний стояв табором у Малій Азії, бо з перським шахом Тахмаспом вийшли в османів іще з минулого року всякі непорозуміння. Рустем-паша з Роксоланою вже встигли переконати Сулеймана, що царевич Мустафа, покладаючись на яничарське прихилля та перебуваючи в потайних зносинах із шахом Тахмаспом, готує повстання проти батька, – то тепер султан викликав царевича до себе в табір.
І тут одбулася одна з найстрашніших родинних драм. Про те, що сталося царевичеві Мустафі, дуже докладно й драматично оповідають османські історики під 900 = 1553 p., як-от, приміром, Алі-челебі XVI в., Печеві і Солак-заде XVII в. Оповіщають вони доволі незалежно, вільно. ;
Тільки ж іще незалежніші, ба навіть драматичніші, листи європейських послів з Царгороду.
На першому місці треба поставити доповідь нового венецького ба їла (Доменіко Тревізано), що замінив собою в Царгороді Наваджера (а Наваджеро свою доповідь писав іще в початку 1553 p., коли ще не можна було вгадати Мустафиної долі); надруковано] у Альбері: «Relazioni degli ambasciatori Veneti di Senato», т. III (сер[ія] 3, т. I), Флоренція, 1840, стор. 111 – 112 (про долю Мустафи стор. 171 і далі). Там само (стор. 193 – 270) надруковано «Relazione anoni ma délia guerra di Persia deU’anno 1553», де про Мустафу сказано широко (особливо стор. 207 і д.). Автор писав з Алеппо (північна Сірія) і, як видно, мав добрі звістки про те, що чинилося 1553 р. в Малій Азії.
Часто в нас цитовані листи німецького посла, відомого Бузбека, а саме 1-а епістола 1554 p., містять у собі і про долю царевича Мустафи багато цікавих подробиць; тільки ж дещо в Бузбека скидається на мало-варті й не дуже ймовірні базарні поголоски. Див. Busbecquii epistolae, Ганновер, 1629, стор. 39 і д. (або в Ельзевіровому Busbecquii omnia quae extant, Лейден, 1663, стор. 55 і д[алі]).
Дуже не позбавлені інтересу й ті звістки, що написав французький тодішній посол у Венеції де Сельв (de Selve). Їх видано в дипломатичній збірці Шарієра (E. Charrière) «Négociations de la France dans le Levant» (Париж, 1848 і д[алі]; див. II, 287 і д[алі]). Та серед широкої європейської публіки XVI в. найбільше мала розголосу дуже непевна, але часто друкована компіляція бургундця Миколи Моффанського «Soltani Solymanni horrendum facinus in proprium filium»; між іншим, її вмістив Лоніцер у І томі своїх Chronicorum Turcicorum (Франкфурт, 1584), стор. 191 – 203. Безперечно, що тим писаннячком користувавсь іЛевенклаву своїх «Annales sultanorum Othmanidarum» (2-е вид., Франкфурт, 1596).
Популяризуванню тих непевних звісток чимало допомогла в Європі й ілюстрована Буасардова праця «Vitae et icônes sultanorum Turcicorum» (Франк-фурт-на-Майні, 1596). Див. там стор. 206 – 208 (в статті про Роксолану).
Царевич Мустафа слухняно приїхав; мабуть, сподівався полагодити свої відносини з батьком.
Він увійшов до султанського шатра, закритого для сторонніх людей, і хотів був поцілувати батька в руку. Та Сулейман гнівно не допустив Мустафу до своєї руки; натомість він подав знак – і на Мустафу накинулося скількись німих, щоб його задушити шнурком . Царевич не дававсь їм, пручався в їхніх руках, та звичайно, що кінець кінцем його цупко схопили, накинули-таки петлю на шию та й задушили. Все це продіялося на очах у оултана-батька, що грізно сам додивлявсь до тієї страшної сцени, нікуди не одходячи із шатра , чи, може, – як кажуть інші джерела, – одступивши за завішену перегорожу в шатрі .
Згубивши свого первака Мустафу, Сулейман Пишний проголосив престолонаступникомсобі Селіма, сина од українки Роксолани. Народові дуже жаль було Мустафи, тільки ж воскресити його було вже не можна, і за тринадцять літ після того, по батьковій смерті, турецьким султаном зробився не хто, як Селім II Мест, себто «п’яний» (1566 – 1574), виродок-алкоголік І лютий деспот. Султанування його пішло, безперечно, на шкоду для Туреччини, головним чином, на шкоду у відносинах внутрішніх, та почасти й у відносинах зовнішніх. Правда, зовнішні відносини за Селімового панування подекуди були аж блискучі: вже ж бо за Селіма II Туреччина зробила собі дуже важливе територіальне надбання, одвоювавши од венеціанців острів Кіпр (1571). Тільки ж того самого року сполучений іспано-італійський флот (Філліппа II Іспанського, папи, та Венецької республіки) під. проводом дон Хуана Австрійського (побічного сина покійного імператора Карла V) якнайтяжче розбив і розгромив турецького флота під Лєпанто . Лепантський бій стався почином для політичного занепаду Туреччини [...].
 
Отакі, як Роксолана, українські бранки, що з невільниць ставали турецькими султаншами, відомі були в Цар-городі й пізніш , тільки що не такі вони були політично славні, як Роксолана. Про свою давнішу батьківщину й віру вони не пам’ятали, і османські історики повідають про них як про добрих, побожних мусульманок.
Вже ж бо й та сама Роксолана-українка спорудила просторий боговгодний будинок задля бідних мусульман («імарет») і неабияку мечеть . За султанським наказом од Сулеймана Пишного, грошові засоби на будування зібрано було через податок, накладений на християнс ь к и х прочан коло гроба господнього в Єрусалимі. Наказано було зачинити браму, що веде до храму Воскресіння, і стягати з богомольців гроші за право вступу: копти та араби повинні були платити найменше, тільки по 3 піастри, греки – по 7, прочани з Європи – по 14 піастрів . На практиці бралося, безперечно, й більше. От між 1558 – 1561 р. (коли в [Росії] панував цар Іван Грозний, а в Туреччині султан Сулейман Пишний) їздив на прощу до святих місць московський купець Василь Позняков , і він оповідає, що як надійде велика субота, то турки приходять та й запечатують браму до храму Воскресіння, «и емлют со всякого християнина (православного) по четыре золотых угорских, – тоже (аж тоді) и в церковь пустят; и мы грешные дали есмы по четыре золотых с человека. А которому християнину дать нечево, того и в церковь не пустят. А с латыни и с фрязов и с еретиков (вірмен, маронітів і т. ін.) – по десять золотых; а золотой по 20 алтын. А с чернорызцев мыта не емлют». Звичайно, що не тільки гроб господній, ба й інші палестинські християнські святі місця повинні бували чимсь допомагати турецькій скарбниці в її витратах на мусульманські потреби. От, щоб полагодити Омарову мечеть в Єрусалимі, Сулейман Пишний загадав забрати туди поміст і колони з віфлеємського храма різдва Христового .
За отаке визискування християнських святинь не один християнин смів би назвати Роксолану та Сулеймана Пишного дикими мусульманськими фанатиками, що не мають сорому, – негідно профанувати чужу віру, віру своїх зневажених підданців . Тільки ж, навіть і коли ми схочемо вважати таку оцінку за дуже небезпідставну, то для більшої об’єктивності ми повинні будемо згадати, що у християнській Польщі за п’ятдесят літ пізніш пани-католики здавали православні церкви жидам за гроші в оренду, і тая оренда легко давала спромогу жидам чинити чималі здирства над православними людьми . Та навіть і без тих яскравих польських паралелів не важко буде давати для Роксолани з Сулейманом не таку вже й сувору оцінку, та й можна б не вважати їх за якихсь особливих бусурманів-фанатиків. Те, що вони діяли з християнськими святими місцями, не вони ж надумалися перші діяти: то вже була давня палестинська традиція. Вже ж пак не од них пішов звичай стягати плату з єрусалимських прочан-християн за право поклонитися гробові господньому. Бо ще й тоді, як над Сірією з Палестиною панували не османи, а єгипетські мамлюки, в XV в., практикувалося для християн таке самісіньке оподаткування, коли навіть не значно гірше. Ієромонах-[росіянин] з Троїцько-Сергіївської лаври Зосима, що ходив на прощу до святого гроба в Єрусалимі бл. 1420 р. і вижив там цілий рік, скаржиться в своєму «Ксеносі» ось як: «[На праздники] окаянные срацыне все церкви христианские запечатают, глаголюще: нет у вас праздника, откупайте. А через весь год’ (протягом цілого року І) замчена церковь святого воскресения и прикреплена печатию султана, царя египетского. Прилучивыися поклонницы от которых стран – идут ко амиру, и амир, емля дары, церковь отпечатывает. . . А кому поклонитися гробу господню, тому дати златых денег венетических – флорин. То еще колико на пути арапом давати, откупати путь йдучи от Рамли ко Иерусалиму; то еще сторожем давати, – пятнадцать стражей у гроба господня приставлено, лютых срацын». Ця мамлю-цька картина, живовидячки, тяжча, ніж турецька за часів Сулеймана Пишного. Знов же, навряд, щоб Сулейман Пишний добачав у факті грошового оподаткування якусь релігійну образу для віри християнської, адже коли йому треба того бувало для державних інтересів, то він накладав податок і на свої, мусульманські мечеті, забирав їхні прибутки ; з таким самим чисто діловим почуттям міг він ставитися і до святинь християнських. Свідомої охоти утісняти православну церкву Сулейман запевне не мав, хоч серед пересправ із Західними володарями він гро-зивсь, що й зовсім зачинить церкву св. гроба господнього в Єрусалимі й оберне її на мечеть , а на ділі він ствердив єрусалимському православному патріархові «агд-нам є», тую охоронну грамоту, яку надав його батько, Селім Грізний.
XIII
Культурний розквіт Туреччини в епоху Сулеймана Пишного. Законодавство; видатні правники. Історичне письменство XVI в. Архітектура.
Якщо славне панування Сулеймана І Пишного треба вважати за безперечний апогей османської надвірно-політичної могутності і якщо цю обставину підкреслила християнська Європа, давши султанові прозвання «Пишний» та «Великий» (стор. 369), то османи в додаток до цього вважають, що і з культурного погляду Сулейманова епоха – це був період, мабуть, чи не найславніший в усенькій історії їхньої держави, в кожному разі дуже блискучий.
Позначна річ, що свого «пишного» Сулеймана турки прозвали не по-військовому, а чисто по-культурному: «султан Законодавець», «ель-Кануні». Так його вони найменували за те, що всезбірку турецьких законів «Канун-наме» до пуття оброблено саме за Сулеймана Пишного. Перший, од кого йде «Канун-наме», то був ще султан Мехеммед II Завойовник (1451 – 1481); тільки ж із того часу зминуло років сто, велика османська держава встигла ще сильніш поширитися, життя ускладнилося, і довелося дати збірці законів «Канун-наме» новітню редакцію згідно з новітніми вимогами часу. За те, що Сулейман Пишний видав таку новооброблену редакцію законів (по-турецьки «канун») , він і величається «Кануні» .
Звичайно, що розробляли «Канун-наме» спеціалісти, законознавці. Епоха Сулеймана Пишного славна цілою низкою видатних правничих іменнів. Один з них, араб Мехеммед ібн-Ібрагім Халебський (вм. 1549), прикрашав своєю вченою працею ще й часи попередніх султанів, особливо Баязіда II Святого (1481 – 1512), а за Сулеймана II це вже був шановний старий дід, висока повага для всіх професорів-правників. Усезбірка ханіфітського права «Місце, де всі моря зіллялися», що її склав ібн-Ібрагім Халебський, ще й досі являється допо-мічною книгою у правників османської імперії. Але хто найбільше вславив собою юриспуденцію Сулейманових часів, так се царгородський великий муфтій (з 1554 p.), потурчений курд Абу-с-сууд (1492 – 1574); це ж він і був головним працівником для «Канун-наме» , а особливу славу мали й мають Абу-с-суудові «фетви», тобто «муф-тійні» розв’язання важких богословсько-юридичних питань мусульманського права. Відомий історик і бібліограф XVII віку Хаджі-Халфа, характеризуючи Абу-с-сууда, каже, що бути кращим муфтієм, ніж Абу-с-сууд, уже й не можна: «в особі Абу-с-сууда муфтійська вченість досягла свого найвищого вивершення» . Ще й досі серед турецького простого люду живе пам’ять про велику вченість оцього муфтія XVI в.; і коли простий турок хоче про когось іронічно сказати, що той, мовляв, женеться за най-дрібнішими законними тонкощами, то насмішкувато питає його: «Чи не Абу-с-сууда внук із тебе, часом?!» .
Не тільки правнича, ба й усяка інша наукова література налічувала за часів Сулеймана Пишного цілі гурти своїх представників. Дуже путящі поміж ними – турецькі історики чи, точніш, літописці: і такі прості нехитрі, як-от кадій Джемалі (1550), що Європа його собі засвоїла тоді ж таки в XVI в. , і такі тонко проникливі, як Алі-челебі (нар. 1541 р., пом. 1599). Не менше відомі історичні автори, які писали переважно вже після смерті Сулейманової, але виховала їх та сама епоха Сулеймана Пишного: квітчастий, високохмарний Садеддін (1536 – 1599, автор «Вінця літописів», доведеного тільки до Сулеймана), перс Дженна б і (пом. 1590), саркастичний Мустафа Селянікі (самовидець подій 1566 – 1599). Цілу плеяду становлять собою історики письменства, де найвідоміше ім’я – то Лятіф і Кастамунський (1546).
Султанування Сулеймана Пишного вважається за золотий вік і для красного письменства або, краще сказати, за довершення золотого віку, бо османське письменство пишним цвітом розцвілося ще в кінці попереднього, XV століття після того, як Мехеммед II завоював Царгород і як далі засів довголітньо на царго-родському троні дуже культурний султан-меценат Баязід II Святий (1481 – 1512; стор. 343 – 345). Всі султани, що були попередниками Сулеймана Пишного, оддавалися й самі поетичній творчості: і Мехеммед II Завойовник, і Баязід II Святий, і Селім І Грізний. Ліричні поезії (під псевдонімом «Мухиббі») писав ісултан Сулейман, тай – позначна річ – вірші отого високого, могутнього володаря, що панував од Перської затоки до Гібралтарської протоки і од Будапешта до Нільських порогів, тужать про марність слави, могутності, багатства. Натурально, однак, що не султанська творчість дала окрасу османській поезії, а інша, звичайних людей. Оригінальності турецьке красне письменство не набуло і в свій золотий вік: воно залишилося тим, чим було з первопочатку, з XIV століття, себто невільничим наслідуванням багатого, талановитого перського письменства; в XV – XVI вв. особливу силу мав над турками різнобічний перський поет-класик Джамі (пом. 1492). Тільки ж, переспівуючи перські мотиви й сюжети, турецьке письменство золотого віку захопило в свої лави переспівачів далеко не абияких, талановитих. Все найкращеє, чим володіла багатенна перська література X – XVI вв., поз’являлося тоді в гожих перекладах на османське, а заразом кипіла й своя власна творчість, тільки що не самостійна, в дусі тієї самої перської поезії, отого незмінного ідеала.
Перську романтичну епіку (цикли, що звуться «П’ятерицею» або «Семерицею») обробляв був за Баязіда Святого Хамді і тоді ж таки почав свою перекладацьку працю Лямі Бруський; цей Лямі (пом. 1531) може вважатися і за письменника епохи Сулейманової. Цілком Сулей-мановим поетом-епіком являється сентиментальносолодо-щавий, тільки ж елегантноблискотливий автор «Рожі та Солов’я» Фезлі (пом. 1564) та двоє найоригінальніших поміж турецькими епіками-романтиками – автор «Медж-нуна й Лейли» (щось ніби Ромео та Джульетта) азербайджанський курд Фузулі Багдадський (пом. 1562) і яничарський албанець-офіцер Ях'я-бей Дукагін (бл. 1495 – 1575), що звіршував повість про люті страждання яничарського офіцера, який безталанно закохався в одного молодого вродливого вояка із своєї команди («Шаh у гяда» – «Цар та жебрак»).
Аж кишить турецька поезія золотого XVI в. поетами ліриками. В додаток до таких класичних ліриків Бая-зідових часів, як Неджаті (пом. 1509) із своєю талановитою наслідувачкою Міхрі-хатун (пом. бл. 1514 р.) та Месіхі (пом. 1512), Сулейманову епоху квітчають інші видатні, класичні ймення. Цікава тут постать – лірик-самоук Заті (1471 – 1546), що часом засвоював собі вірші молодих, іще невславлених авторів, які несли йому на суд свої складання, та й потім затикав їм рота словами: «Ну, хто тебе знає, як поета? А в мене – он поглянь-но – є цілий диван поезій, що його чекає безсмертна слава. Радій, що твій віршик, діставшися до мого дивану, діпнеться безсмертя!» І разом з тим Заті кричав на всі боки, що інші турецькі поети обкрадають його . Мрійливий містико-аскетичний лірик суфій Хиялі (пом. 1557) належав до тісного двірського кола самого султана Сулеймана і тішивсь його ласкою, дарма що всесильний везір Рустем-паша терпіти не міг цього похнюпого «птаха – пугача». Як помер Хиялі, то найвидатніше місце в літературному двірському колі султана Сулеймана Пишного зайняв син мюеззіна (так, ніби дзвонаря) кадій-поет Баки (1527 – 1600), високоартистич-ний «цар турецької лірики», себто пильний, старанний наслідувач перського газельного поета Хафіза XIV в. Цей автор турецьких газелів, Баки – то найвище завершення й найвища слава золотого XVI в. Турецькі літературні історики вважають Баки взагалі за найбільш блискуче поетичне ім’я в усенькій історії турецької літератури.
І ще в одній культурній царині вік Сулеймана Пишного позначивсь дуже блискуче – в архітекту рі. Завоювання XV – XVI вв. накопичили в столиці Царгороді і в руках військової значної старшини чималі багатства, османське життя зробилося розкішним, і, між іншим, тая розкіш виявилася в будівництві. Найкраще будувалися мечеті. Дуже багато значних турків, нагуртувавши в своїх руках чималі грошові суми, залюбки тратили їх на збудування гарних храмів божих, щоб душу спасти. Султан Сулей-ман Пишний теж охоче споруджував пишні мечеті, імарети , мости, кріпості та ін. Ми про це згадували тоді (стор. 399), як говорили про спорожніння державної скарбниці через них. Тільки ж нехай собі це одбивалося й зле на становищі державних фінансів, а в результаті столиця й інші великі міста османської держави сильно прикрасилися через усякі художні й багаті архітектурні пам’ятники, і вони ще й досі, от як високохудожня царгородська мечеть Сулей-маніййе, мовчки, але вимовно, нагадують нам за культурну діяльність, за культурні змагання Сулеймана Пишного.
