37. До M. I. Павлика 
18 16/І 93 Шановний земляче!
Посилаю Вам рецензійку на одну поемку їв. Перекотиполя (здається, писаною під впливом толстовщини або краще сказати – quasi-толстовщини). Звістіть, чи буде надрукована.
«Чудацьких думок» одна частина, очевидячки, пропала на дорозі: я здобув тільки стор. 1 – 80 та 161 – 240. Посилаю ще одного карбованця й просю вислати мені бракуючі сторони неодмінно в рекомендованій коверті.
Дякую Вам за деякі повідомлення щодо видання книжок в Галичині, але я в Вас попросю докладніших інформацій. Бачте, я хочу геть усенький наклад оддати до Вашої розпорядимості, щоб Ви вживали гроші, які одержуватимуться з продажі моїх оповідань, на такі цілі, які Вам здаватимуться найкращими (собі ж я тільки візьму 50 прим.). Тим-то я насмілююся сподіватися, що Ви мені пособите своїми порадами та посередництвом.
Отож тим часом дайте мені відповідь на такі точки:
1) Ви пишете, що друк аркуша коштуватиме 12 – 15 зр. Скільки ж то буде примірників?
2) Що саме викликало заборону мого оповідання «В обіймах старшого брата»? Вкажіть мені точно ті місця (як умотивована їх конфіската?) та порадьте, як саме треба їх переробити? Чи немає в Вас часом примірника того оповідання або чи не переховався рукописний мій оригінал? Коли є, то звістіть, бо в мене роботи тепер є по саме горло, а переписка наново – або одбере скількісь днів, або (коли не сам переписуватиму) дорого коштуватиме.
Цими днями вишлю Вам частину матеріалу й відповідну кількість грошей.
Ваш А. К.
P. S. Чи можна ще купити «З вершин і низин» і що воно коштуватиме вкупі з пересилкою?
Чи Ви не бачили «Книги пісень» в перекладі Лесі Українки? Чи є там «Die Heimkehr»? 
38. До M. І. Павлика
Шановний земляче!
Як я зрадів, одержавши Вашого листаї Ergo, «Н[арод]» не впав! він видається й далі! Vivat!!
Зараз іду до Вогау та лишу там 6 крб. на чай. (NB. Тутешні ласуни дуже похваляють новітній чай: не китайський, а цейлонський, що при однаковій ціні має більше аромату. Чи не схочете спробувати?). А в цьому листі посилаю Вам 10 крб.: себто (вкупі з чаєм) це вистачить на друк одного листа. Через чотири, а найбільше через п’ять день я Вам вишлю ще 20 крб.: поки що вони лежать у щад-ниці, і взяти їх можна буде звідти тільки в четвер (10 лют[ого]). Взагалі я надсилатиму гроші дуже акуратно.
Коли 1-й аркуш буде зложений, вишліть мені рівночасно два прим[ірлики] коректури: один в рекомендованій коверті, другий – під рекомендованою ж таки опаскою; цей другий примірник піде собі на троє тижнів у цензуру, а перший я швиденько виправлю, та того ж таки дня й зверну Вам до друку. Тим часом Ви звеліть складати другий аркуш, щоб діло пішло швидше. Здобувши од мене корегований аркуш, присилайте мені дальший.
Як бачите, мені хтілося б скінчити друк якнайшвидше, бо це має задля мене чималу вагу. Думаю, однак, що й Вам краще буде, якщо збірка піде в продаж скоріше.
Я вже Вам винен за пересилку «Чуд[ацьких] ду[мок]» 40 кр. Будьте ласкаві вести й дальший рахунок усяких дрібних видатків, які Ви зробите через мене (напр., на пересилку коректурних аркушів), та й потім одчисляйте од тих грошей, які я присилатиму на видання.
Заголовок збірки вкупі з коротенькою передмовою я пришлю вже по цілім надрукуванню.
NB. А я все-таки не второпав Вашого листа гаразд: невже ж таки не можна видати моє оповідання знов, змінивши заголовок та повикидавши «неблагонамірені» уступи?! Поясніть, будьте ласкаві.
Вдячний за все, стискаю Вашу руку
А. К.
P. S. Неодмінно повідомте, чи здобули Ви рукописи, які я висилаю Вам рівночасно. (NB. Марки, що наліплені на бандеролі, одішліть мені назад).
39. До І. Л. Липи
Шановний добродію!
Під закликом підписалися п’ятеро: Коваленко, Кримський, Карпович, Гречинський, Сніжинський.
Адрес «Н[арод]у», «Хл[ібороб]а» й Павлика такий: Галичина, Коломия, ул. Гетьманська, 607. Віденського адреса Франка я не знаю: листи ж до нього доходять або на адрес: Wien, Universitet, або Львів, ул. Зиблікевича, 10, Ользі Франковій.
«Ніарод]у» ані подарувати, ані тим паче продати н є можу і маю тому багацько причин, про які не випадає в листові розводитись. Що ж до других книжок, то постараюся дещо зробити, тільки не зараз, бо зараз я сам видаю в Галичині збірку своїх повісток, то й мусю сам шукати всяких шляхів.
Я цілком пристаю на Вашу гадку, що підписи варто розкласти по алфавіту. Радю Вам, вдаючися з «закликом» до когось із українців, неодмінно повідомляти, хто вже підписався: сміливіше підписуватимуться. Тому-то не варто було б розсилати «заклик» одразу по всіх містах, а краще – розсилати по черзі.
Ваш щирий А. Кримський
P. S. Вибачте за папір.
P. P. S. Може, схочете вдатися ще й до інших міст: подаю Вам адрес однієї дуже чесної людини.
Ужиті марки, які Ви прислали, дуже здадуться, а найбільше земські.
40. До М. І. Павлика 
М[осква], 18 22/ІІ 93 Шановний добродію!
Посилаю Вам статейку для «Н[ароду]». Здається, її помістити можна. Я, звісно, велико шаную Д[рагомано]ва, але ж це не виключає права полемізувати з ним в деяких подробицях. Зрештою, посилаючи Вам цю статейку, я мав на увазі те, що іноді Ви друкували статті навіть противників Вашої партії.
Щодо останньої уваги (в долині, під числом 4, на 8-й стороні рукопису), то дайте їй місце в тім разі, якщо запит д. NN відносився справді до моєї особи...
Добродію! Ви ще не знаєте гаразд, яке багно отой Київ! Там усе повно особистих рахунків, кожен киянин міряє поступовість чи регресивність якої людини своїми особистими рахунками. Я, на моє щастя, в Києві буваю тільки наїздами і через те можу дивитися на тамошніх українців без упередження. І пересвідчення моє таке: з-поміж київських «націоналів» (дуже неозначений термін!) багато дехто міг би бути найгарячішим прихильником Вашої часописі, коли б цьому не стояла на перепоні тая кліка, за яку я згадую в дописі. Я вже давно збирався написати лист про недостойну безглуздість тієї кліки, тільки ж мене досі спиняли два резони: 1) мої «разоблачения», мабуть, були б витолкувані як напад на Non-ego, a цього я б не хтів, бо не знаю, чи винен він у дурості своїх сліпих поклонників; я дуже хтів побалакати з ним про се особисто, та якось зустрітися не приходиться, а писати до нього лист теж не випадає, бо він мене прохав не торкатися таких питань листовно. 2) Я боюся теж, чи не були б використані мої «разоблачения» галицькими (та й київськими) реакціонерами як оружіє проти цілої Вашої партії. Як В и про це діло думаєте? Чи варто «разоблачати», чи ще порано?
Часопись я одержував досі доволі точно (крім тих чисел, які я колись рекламував), але не сподівався я дочекатися 3-го номера, бо з російських часописів довідався про новітню курренду .
Дуже Вам дякую за всі Ваші турботи про мою збірку. Незабаром, як пишете, має прийти до мене перший аркуш; одсилаючи коректуру, я пришлю Вам ще грошей та дальші рукописи. Я вже бачу, що в збірці буде аркушів з восьмеро; тільки ж з грошового погляду я маю забезпеку навіть на 9 – 10 аркушів. Ціну книжки визначте, звісно, Ви самі, бо мені, натурально, це однаковісінько.
Коли звелите вислати Вам цейлонського чаю? Та скільки?
Бувайте здорові, добродію. Не винувачу я Вас за те, що Ви повірили поганим чуткам про мене. Та й як би Ви мали не повірити? Адже Ви мене зовсім не знаєте. Та коли схочете мати віру моєму слову, то повірте, що тая «болтливость» та влізливість, за яку Ви згадуєте, є, мабуть, попросту щирість та цивільна відвага. Коли ж я справді іноді помилявся (я говорю про свої дописи до «Пр[авди]»), то й помилявся щиро, та й то дякуючи своїм украй розшрубованим нервам. Через оту останню хворобу я й при-рішив зовсім не торкатися політики особисто.
Ваш щирий А. Хв-ко
P. S. Марки, наліплені на конверті, зверніть мені. Та й взагалі звертайте напредки.
41. До Б. Д. Грінченка
Любий земляче!
Чудні речі зо мною кояться! Летю я наче по наклонній плоскості: кинув і університетську і вчену роботу та й вдався знов до українства. Написав я статейку до «Зорі», кинувсь у (миролюбиву) полеміку з Драгомановим, цілий день сидю та переробляю свої повістки задля видання і т. ін. Це вже так тижнів з 2V2I A вже, як мовляють, екзамени на носі...
Насилу здобув я твори Квітки. Почав виправляти «Марусю» та й... перевершив Вас. Ви тільки трошечки виправили її та й то з боку літературного. А я взяв та й лексику повиправляв! Виправляв, правда, не дуже ригористично, ну, а все ж чимало. Мабуть, лаятимуться... Та вже будь-що-будь!
На мою гадку, варто було б не друкувати вдруге «Олеся» etc. до того часу, доки Губанов не повидає Квітку. А після того чому б справді не оддати до «Посредника»?
Всі Ваші виправки поодержував. Звістіть мене заздалегідь, які оповідання стоять на дальшій черзі.
Хто видавець моїх оповідань, про те теперечки не хочу сказати. Що ж до«Вільгельма Телля»та«М[арії]Ст[юарт], то хто його зна, чи можна їх буде видати. Про це можна буде балакати тільки восени. Та все-таки скажіть: скільки аркушів зайняла б кожна драма? В мене нема Шіллера під руками. Та до речі: чи Ви знаєте, що в Києві молоді українці хтять видати збірку на користь пам’ятника Шевченкові? Якщо Вас іще досі не запросили, то хіба тим, що адреса Вашого не знають. [...]
Рецензія на «Сон[ячний] пр[омінь]» знов спізнилася, бо насунулись важні політичні справи, котрі не дозволяють ще дати місце критичному одділу в часописі. Та я вже попрохав, щоб теє число, де буде рецензія, прислали мені в двох примірниках. А тепер переходю до найважнішої речі. Бачте, з журналами тутешніми мені ще доводиться мати діло, а з газетами – ні. Тим-то дуже великої користі я Вам не можу принести. Та моя порада ось яка: щодо дописів, то вдавайтеся просто до редакції «Русских ведомостей» та рівночасно й до других часописеи, не тільки московських. Коли Ваші дописи будуть редакціям цікаві, то вони будуть надруковані, і для цього не треба мати чина «постійного сотрудника». Я ж охоче берусь збирати плату за ті дописи та пересилати Вам, коли назбирається декілька карбованців.
Що ж до фейлетонів, то я б Вам рекомендував тутейшу газету «Новости дня», – порядніша од других. Посилаю Вам примірників з троє, щоб Ви побачили, чого туди треба. Виготуйте що-небудь та й зашліть до редакції. Коли Ваше писання сподобається та буде надруковане, тоді можна буде завести з редактором мову про постійне сотрудництво.
А це було б гарно не тільки задля Вас особисто, а й задля українського діла взагалі. Знаєте що? Киньте Ви на пару місяців усяку українську роботу та оддайтесь іменно цій. Тоді Ви пересвідчитесь, на який заробіток з газетної праці можна Вам рахувати. Я ж, признаюся^ зовсім у цьому ділі некомпетентний. Реферати мої (котрі геть усі друкуватимуться) поміщатимуться в таких виданнях, де авторам нічого не платять. Перед літом вже я був зовсім порядився з директором одного платного журналу давати туди ряд статей по своїй спеціальності і вже дещо налагодив, аж коли нагодився мені урок, котрий, нема сумніву, дасть мені однаковий заробіток, але з меншою тратою енергії. Коли не помиляюся, за дописи в часописі платять 3 коп. од рядка.
Несподівано прислали мені цікаву книжечку Драгоманова: «Про хрестителів або баптистів на Вкраїні» (про штунду). Коли інтересуєтеся, то пришлю Вам. А на обгортці зазначено, що святе письмо на українській] мові можна купити й у Росії, в Варшаві, вулиця Сенаторська, 497/2 у А. Кантора (така ласка до українства, мабуть, має на оці боротьбу з унією).
Нарешті зроблю дуже цікавий додаток: «Веселого оповідача» Губанов продає по 8 коп. (H), а на обгортці визначено 30 коп!!!
Ваш щирий приятель
А. К.
P. S. Між іншим, я щиро Вам радю наготувати що-небудь задля «Будильника»: оплата тамечки дуже гарна, а компрометуючого в такім-о співробітництві нічого немає. Чи в Вас є «Зеркало» за давніші роки? Звідтіля можна було б дещо переложити та й послати. З «Веселого оповідача» теж. А коли є охота, то й цілий фейлетон варто було б ушкварити.
42. До Б. Д. Грінченка 
М[осква], 18 11/ІІІ 93
Дорогий земляче!
Чи не знаєте часом: в «Книгу пісень» Гейне, переложе-ну Лесею Українкою та Ставиським, увійшла «Die Heimkehr» чи ні? Коли ні, то знайте, що є видавець на український переклад «Die Heimkehr». Наклад був би 600 прим, і з того числа 300 прим, були б перекладачеві. Речинець – місяців 2 – 3 (а то й більше, м а б у т ь). Чи не взялися б Ви?
Ваш щирий прихильник
А. К.
43. До М. І. Павлика 
М[осква], 18 16/ІІІ 93
Шановний добродію!
Здобув я подвійні примірники] «Н[арод]у» та й стою ні в сих ні в тих: не знаю, що з ними робити. Певне, що я з великою охотою був би переслав їх у К[иїв], та біда в тім, що не знаю адреса жоднісінької особи з-поміж тих, хто цікавиться «Н[арод]ом». Смішно сказати, але що правда, те не гріх: після процесу Невестюка мої київські знайомі так сильно налякалися, що заборонили мені переписуватися з ними, – бояться, бачте, що всі листи на пошті контролюються. Скажете, що можна було б переслати не-впрост, а через другі руки, – коли ж і тут закарлючка: до мене христом-богом була просьба, щоб я й у всіх опрочих листах, писаних до будь-кого, не називав нікого з радикалів на ймення. Я, торік це було, якось забувся про це та й був послав до одного чолов’яги (гімназиста) коротесеньку й безвинну записку, щоб він її передав «Константинові Йвановичеві», то мені за таку «необачність» довелося з’їсти стільки докорів, що я вже вдруге не зважуся цього робити. Якщо хочете посилати комусь часопись через мене, то неодмінно дайте мені адрес: а то прикрості вийдуть такі, що цур їм і пек!
Щодо «Хл[ібороб]а», то коли б моя змога, то я бозна-що був би зробив. Та, на жаль, мусю признатися, я зовсім харпак: коли я оце маю змогу видавати свою збірку, то це пояснюється, з одного боку, моїм дуже-дуже умірко-ваним способом життя, а з другого боку – випадковими обставинами, про які в листі не випадає розбалакуватися. Єдине, чим я можу пособити, – є внести свою дрібну лепту, себто передплатити «Хл[ібороб]». Будьте ж ласкаві, висилати мені й цю часопись. До речі, за «Н[арод]» я вже вніс передплати 3 крб.; опрочі 7 крб. я вишлю двома висилками: 3 крб. в апрілі та 4 крб. пізніше. Будьте певні, що за мною передплата не пропаде: на це я дуже точний.
Знов спасибі Вам за клопоти з виданням! Чепурненьке буде. Та от що: як я довідався, бандеролі з написом «корректурные листки» не йдуть у цензуру. Ану спробуйте вислати мені знов-таки рекомендованою бандероллю 4 прим, першого аркуша, тільки ж не забудьте зробити на них напис: «корректурные листки». Може, дійдуть благополучно.
Чи не можете Ви мені сказати, в якому числі буде надрукована рецензія Др[агомано]ва на «Сонячний промінь»? Питаюся тим, що задля автора вона матиме велику вагу, рішаючу навіть, і він чекає теї рецензії з величезною ажі-тацією. Повідомте мене, то я його трохи заспокою.
Ваш щирий прихильник
А. К.
44. До М. І. Павлика 
М[осква], 18 1/IV 93 Високоповажаний земляче!
Підманув я Вас та й не вислав досі гроші, бо й мене підманули були. Сьогодні ж гроші я одержав та й висилаю Вам (10 крб.). Розпорядіться ними ось як: 5 крб. прикладіть до тих, що вислано на друк книжки (себто тепер буде 51 + 5 = 56), 3 крб. візьміть яко передплату (зостаюся я ще винен 4 крб.), а на опрочі 2 крб. будьте ласкаві купити «Книгу пісень» Гейне, котру, либонь, доведеться Вам виписати зо Львова та й вислати мені в коверті (рекомендовано). Ціни «Книги пісень» (в перекладі Л. Українки та Стависького) я не знаю точно, не знаю так само, скільки коштуватиме пересилка її зо Львова до Коломиї та з Коломиї сюди; посилаю 2 крб. навмання, – коли не вистачить, то візьміть з тих грошей, які призначені на друк збірки.
Та не забудьте вести рахунок усяким дрібним видаткам, вроді коштів пересилки і т. ін. Я такого рахунку не веду (та й не можу вести), але ж мені дуже прикро було, якби що Вам довелося втягатися в марні видатки задля мене.
Будьте ласкаві вислати мені рекомендованою опаскою 11 прим, першого аркуша збірки, а по двох днях таким самим шляхом – 14 прим, другого листка. Напису «корректурные листки» вже не робіть, але напишіть тільки «З друкарні Білоуса».
Попросю я Вас також прислати мені ще один примірник 7-го ч. «Н[ароду]», щоб я мав що одіслати на власність Чайченкові (адже тут є критика на нього).
Про фотографію ще раз просю. По всім бувайте здорові (та таки справді здорові).
Ваш А. К.
Про подію з покликом я неодмінно змайструю допис, коли всі подробиці виясняться мені гаразд. Копії його я, на жаль, собі не лишив, але сьогодні ж напишу, щоб мені прислали. То, може, він ще буде й одісланий до Вас (рівно як до «Хліб[ороб]а», «Зорі», «Правди», «Батьківщини»).
P. S. Марки, наліплені на коверті, одішліть мені.
45. До Б. Д. Грінченка 
18 15/IV 93 Любий земляче!
Одвічаю нашвидкуруч, бо через тиждень маю два важкі екзамени.
Кінець рецензії ще й досі не прийшов, через те посилаю Вам початок окроме; в пакункові пришлю й перші сторінки цього числа.
З цензури ще нічого мені не вернули, але кажуть, що десь цими днями можна сподіватися рішучої одповіді.
В тих чч. «Недели», що я встиг переглянути, ще не було того, чого Вам треба. Але я ще раз перегляну дальші чч.
На літо я їду в одне село під Москвою – вчителювати паненяткові. Житиму не в сім’ї батьків свого вченика, а на окремій дачі. І знаєте, яка мені гадка прийшла у голову? Якщо в Вас є вільний час та охота побачити Москву, то чи не захтіли б Ви до мене приїхати на деякий час? Вкупі з Вами я б із села поїхав і до Москви, щоб бути Вашим чичероне. А щодо грошей, то ця подорож коштувала б, мабуть, не дорого, бо я міг би прислати Вам студентське свідоцтво, що по ньому з Вас узяли б за білет тільки четвертину ціни.
Коваленка я знаю та й люблю його: це нервова ентузіастична натура, наскрізь чесна. Велика шкода, що образування його дуже шкандибає, себто немає системи. Ну, та ще він молодий – наздожене.
Ваш А. К.
«Настю-шкоду» здав у цензуру.
46. До М. І. Павлика
18 20/VI 93
Високоповажаний добродію!
Одсилаю «Profundis» та дві замітки задля «Народу». Тільки позавчора зміг я взятися за писання, бо доти була морока з переїздом. Мій теперішній адрес Вам відомий, шліте одтепер геть усе тільки на нього.
1-го, 2-го та 3-го арк. я маю по 15 прим. Коли вже можна, то будьте ласкаві прислати мені ще по 35 прим, кожного з цих арк[ушів].
NB. Попросю я Вас послати (звісно, 1 прим.) ті аркуші, які вже вийшли, Омелянові Огоновському: я-бо йому обіцявся.
Чи дорого коштуватиме «З верш[ин] і низ[ин]» вкупі з пересилкою? Я, в усякім разі, хочу її мати.
Про видання Тіле я гадки не залишаю. Правда, справа може вияснитись тільки в кінці літа, до того ж часу всякі думки будуть тільки мріями. Все-таки я б уже й тепер хтів знати, на скількох аркушах може вміститися український переклад (звісно, включаючи сюди й покажчики джерел і взагалі не роблячи ніяких вкорочень). Далі: скільки аркушів обійняла би частина твору Тіле, кінчаючи релігією семітів? В крайнім разі можна було би спершу обмежитися тільки ціею-о часткою.
21 іюня н. ст.
Сьогодні здобув Ваш пакет: спізнився він так дуже через те, що прийшов у суботу; а в суботу та неділю до наших не приносять пошти. На мій великий подив, на ковер-ті стоїть аж три таможенні печатки та напис: «Вскрыт Радзивиловскою таможнею 1-го июня 1893 года». Не знаю, які результати будуть із того. В усякім разі коректуру і все проче шліть так само на цей адрес; тільки часописи посилайте поки що лиш один-однісінький примірник. Та кожен лист рекомендуйте.
Ох, як сумно мені зробилося, коли я прочитав Ваш листі Звісно, самісінькими симпатіями нічого не пособиш, ну, а все-таки позвольте здалека щиро стиснути Вашу руку, руку непохитного борця за ідею. Правда, в мене є деякі плани, та доки літо не змине, не варто й балакати про них. У теперішню ж хвилину я сам бідний од найбідні-шого харпака.
Ваш щирий прихильник
А.К.
P. S. Коли 4-й аркуш буде надрукований, будьте ласкаві вислати (через цензуру) спершу 5 прим.
47. До Б. Д. Грінченка
Любий земляче!
Недавнечко я був послав Вам одкритого листа, писаного по-французьки, а не по-німецьки, як ми умовилися. Річ, бачте, в тім, що по-німецьки геть усе зрозуміють ті люди, яких я прохаю одвозити мою кореспонденцію до Москви.
Кажуть, що людина геть до всього може призвичаїтися це я теперечки досвідчую на собі. Спершу мені аж лячно ставало, що я ніколи не бачитиму нікотрого людського обличчя, а тепер вже я обговтавсь із своїм становищем і вже не нудюся. А втім, навіть часу немає на нудьгування: з хлопцем своїм я займаюся щоденно п’ять годин та на ходіння туди й назад витрачується 80 минут (бо я вчу його з перервою), а крім того, маю речинцеві роботи, які я обов’язався поскінчити на 29 юня. Отак і день непомітно змина. До того ж тутешнє повітря (лісове) одігнало од мене безсонницю, що я передше на неї слабував, та й наука з хлопцем мене дуже втомля, і таким побутом я ладен спати цілісіньких десятеро годин! Як бачите, нема часу слабувати на нерви [...]
З «Зорею» в мене вийшло простісіньке непорозуміння, так що я й не розповідатиму Вам про цю справу. Зрештою, В. Лукич таки трохи копилить губу проти мене. Ну, та господь із нимі Кажете: «Тра з «Зорею» щось робити, щоб покращала...». Та що ж можна зробити? Чи ж можна що зробити проти тієї безцеремонності, з якою поводяться супроти сотрудників? Отакі диктаторські замахи, які не раз довелося дізнавати і Вам, і мені (і, мабуть, чи не кожному співробітникові), повторятимуться раз у раз, невва-жаючи на ніякі протестування. Здався б один радикальний лік покинути часопис. Та куди ж тоді пристати?!
Сумний стан речей! Кажу Вам щиро, що я тепер силую себе перечитувати «Зорю». Надто поганий вплив робить ч. 11-е, а зосібна – «наукова» стаття Верхратського, дитиняче лепетання. Та якби діло обмежилося наївним белькотанням, то це ще було б півбіди. Ато, дивіться, «вчений» береться до шарлатанства, напр., в області етнографії або філології. До всього того мова твору... Е, бодай не казати!
(Вибачайте, що занадто невиразним почерком пишу. Собака, на щастя, не скажена, розкусила мені великий палець на правиці, і він теперечки наче дерев’яний оцупок. До речі, можу розказати Вам один факт, який добре обмальовує розвої тутешнього духовництва: піп дуже мене пересвідчував, щоб я замість йодоформу присипав рану попелом з шерсті, вистриженої з лоба тієї собаки, що мене покусала...)
Зостається ще одвітити Вам про Квітку. Щодо «Марусі» (яку вже дозволила цензура), то я виправки поробив на самому примірникові і таку саму штуку думаю зробити геть з усіма повістками. (Поки що в цензурі є ще лиш дві).
Щоб цензура, бува, не причепилася, я замість «под редакцией А. Потебни» поставив своє мня, а по дозволі – вимазав його, так що цей напис друкуватись не буде. Якщо я візьмусь скоректувати дещо задля «Посредника», то, очевидячки, на примірникові «Посредника» теж треба буде спершу написати моє мня. Отже, чи добре буде, коли в цензурі будуть рівночасно два виправлені примірники з неоднаковими «адресами для возвращения»? Ви більш досвідчені, ніж я, в цій справі: коли Ви скажете, що можна так зробити, то я зроблю.
Ваш А. К.
48. До О. М. Огоновського
с. Болошево, Московської губ., 1893-го року, 27 липня ст. ст.
Вельмиповажаний пане професоре!
Ви бажали од мене біографічних звісток, от я їх і посилаю. Напишу трохи більше, ніж Вам треба, та Ви вже самі виберіть звідти те, що здасться.
Родивсь я 1871-го року, 3-го січня ст.ст. Швидко батьки мої переїхали в Київщину, та потім мені знов довелося прожити три роки на Волині, вже великим хлопчаком. Таким способом я однаково зріднився як з мовою Київщини, так і з мовою Волині. А зроду я зовсім не вкраїнець. Батько мій білорус зроду, росіянин по вихованню; мати полька. Вчивсь я у школах російських (бо других тут і немає), і, здавалось би, що найбільше я маю вважати теж за росіянина. Тим часом так воно не є. Ще до гімназії я знав французьку мову, а в цілім своїм житті французьких книжок перечитав більше, ніж російських. А опісля я вивчив мову англійську та німецьку та ще другі, так що лектуру мою становили і становлять переважно книжки чужоземські, не російські (тим більше, що вибрана мною наукова спеціальність не дозволяє мені обмежитися читанням російським, ба навіть трохи чи не зовсім його оддаляє). Таким способом, виховання не встигло зробити з мене щирого росіянина. А українство вросло в мене органічно, без мого відома[...].
Вчити мене почали дуже рано. Маючи 3 ½ роки, я вже вмів читати. Батько мій, вчитель географії й історії (деякі з написаних ним підручників «одобрены Ученым комитетом министерства народного просвещения»), дуже охоче постачав мені книжки, підхожі моїм літам, та швидко почав навіть боронити мені всяке читання, бо од ненастанного читання я на 7-ім році збавив собі очі. Коли мені було 5 років, мене оддали вчитися у Звенигородське «городское училище», і там я вчився п’ять год, до 1881 року. В тім році мене оддали в острозьку прогімназію. В Острозі я жив під доглядом своєї старенької тітки, а це була мені й на руку ковінька: тітка завідувала чималою публічною бібліотекою, в котрій я міг безборонно сидіти зрана до вечора. Перед тим, ще в Звенигорода, я міг читати тільки крадькома, бо батько, шануючи мої очі, попросту одбирав у мене кожну книжку, яку я ладнався читати. В Острозі я, після такого постування, кинувся на книжки з жадобою. Читав я геть усе без розбору, тільки ж навіть оте несистематичне читання не могло лишитися без корис ного впливу на мене. Зате очі мої псувалися з кожною дниною більше.
В 1884-ому році батько перевів мене з Острога у Київ, у «Вторую гимназию». Та я вибув там тільки рік, бо другого року я, по конкурснім іспиті, був прийнятий до київської колегії Павла Галагана. Мабуть, Ви не відаєте, що таке колегія Галагана, тим-то я позволю собі сказати про неї дві слові. Це дуже невеличка школа, «закрита» (себто з інтернатом), приймаються туди найкращі ученики з 4-ої класи гімназіальної по конкурсному екзаменові. Видима річ, що через це в колегії збирається дуже живий, дуже свіжий елемент, вельми сприяючий розумовому розвиткові: виробляється пошана до розумової праці й до науки, виробляється навіть якась жадність до знаття. Іменно такий вплив мало на мене колегіатське виховання. Щасливий я був і в тім згляді, що вчителем словесності був у колегії Павло Гнатович Житецький – людина, що її вплив я й досі на собі відчуваю. Були в колегії й перечні боки, та я про них не хочу тутечки згадувати.
В 1889-м році я скінчив колегію. За всенький час мого пробування в ній я був першим учеником (те саме, зрештою, було й у гімназії), але я дуже добре тямив своє неуцтво і почував, що мені ще тра багацько-багацько трудитися. Не знав я тільки, на який факультет піти, бо на кожному (опроче, хіба, математичного) були такі на уки, які мене тягли до себе. Нарешті, я зважився зробитися орієнталістом і пішов у Лазаревський інститут східних мов (у Москві). Перші 1 ½ року мені довелося дуже пильно працювати над сухим вивченням лексичного матеріалу східних мов. Робота була дуже важка, дарма що в мене чудова пам’ять. До того ж рівночасно я студіював деякі правничі науки, що стосуються до історії та етнографії. Все те мало злий вплив не тільки на мої очі (я став короткозорим таким, що вже й у 6-е ч. окулярів бачив погано), – все те мало злий вплив і на ціле здоров’я. А треба Вам знати, що я й зроду вдався слабовитий, до того одержав в спадщину од матері нервову хворобу і, ще будучи в колегії, занепадав на здоров’я. Одразу я не звертав був ніякісінької уваги на свої хвороби, невважаючи їх за щось небезпечне, та й занедбав їх. Торік я скінчив курс у Лазаревському інституті і, як звичайно, приїхав на літо в Київщину, у Звенигородку. Мавсь я тоді страшенно кепсько, та не міг спочити, бо поспішав написати кандидатську дисертацію. Під кінець юля я дійшов був уже трохи чи не до неврастенії, коли раптом занедужав ще й на холеру. Остання хороба зробила з мене живого мерця.
А в мене був намисл: піти ще на один факультет, іменно ж на філологічний, щоб спеціалізуватися на порівнявчій філології, до якої я вже й передше мав велике прихилля, а до того й багатий матеріал (я вже й тоді знав щось із п’ятнадцятеро мов, а мав неодмінно вивчити ще скількись). Мій щирий приятель Василь Чайченко раяв мені не здійсняти свого наміру, а поїхати на якийсь час у село, щоб оздоровіти. Та я, на жаль, не послухавсь його, бо сподівавсь, що одужаю й так. Восени 1892-го року я знов од’їхав до Москви.
Я почав історико-філологічний факультет з першого таки курсу, а через те університетська робота одбирала в мене дуже мало часу: адже більшість тих предметів, які викладаються на першім курсі історико-філологічного факультету, була мені вже відома гаразд. Намість того я міг зайнятися самостійними розвідками орієнтальними. Ще на третьому курсі Інституту східних мов я, умовившись з одним із редакторів «Вопросов философии и психологии», почав перекладати твори арабського філософа Аль-Фарабі і писати передмову до них з загальним начерком арабської філософії. Восени ж 1892-го року я обробив ще інакші теми. 27-го октября мене прийнято в члени «Восточной комиссии Императорского московского археологического общества» після виголошення мною відчита «Суспільно-економічна підкладка дервішської теософії». 3-го декабря того ж року я прочитав вступний реферат у «Императорском обществе любителей естествознания, антропологии и этнографии» на тему «Кобзарська поезія в афганців», і сюди теж був прийнятий в члени. В тім самім місяці мене запрошено до участі в Історичній комісії, що тоді під предсідательством професора П. Г. Виноградова складала хрестоматію по середньовіковій історії (на премію з Академії наук); я був сюди притягнений яко спеціаліст по історії арабів і взагалі мусульманської культури. Ще через пару місяців я зробився співробітником «Энциклопедического словаря», що видасться Брокгаузом та Єфроном. В протязі минулого академічного року я, яко член всіх тих товариств, тільки й робив, що складав відчити один по однім то сюди, то туди, то знов сюди, то знов туди; а крім того, мав я й інші обов’язки, напр., педагогічні заняття. Не дивниця, що робити випадало чималенько. Я того й не помічав, бо працював дуже залюбки, та й незчувся, як моє здоров’я розхиталося вкрай. Чимраз сильніше з’являлася навіть неохота до життя. Я не знаю, що я робив би, якби не листи дорогого Василя Чайченка, котрий відносився до мене, наче брат рідний, забуваючи мої печатні виступи проти нього.
Надійшло оце-о літо. Я поїхав в оте село, звідкіля до Вас пишу, і оселився в лісі з сосен та беріз. Спершу мені здалося, що я вигоївсь, та такечки я думав лиш доти, доки не надійшов юль з його спеками. Отже, од початку юля аж до сьогоднішньої днини я слабую ще гірш, ніж коли, і вже не маю ніякої надії на одужання. Вночі спання нема, вдень – сидіти навіть ледве можу, а що вже ходити! Що пройду минут із п’ятеро, то мусю і спочивати, бо інакше удушуся або серце лусне. Не смію навіть радіти чому-небудь: од найменшого радіння серце колотиться так сильно, що аж болить. Випадають, правда, іноді такі дні, що хвороба як стій кудись одлітає, мене всього сповняє енергія, і я працюю так легко, неначе граюся. А другого дня – реакція. Отож, кажу, я не сподіваюся вигоїтися. Все-таки, мені здається, що років із п’ятеро я ще якось дотягну. А втім, хто його знавіда!.. Може, й цими днями доведеться дуба дати. Та я од того часу, як увірував у бога, спокійнісінько чекаю смерті.
Зостається ще згадати про свою діяльність на українськім літературнім полі.
Ще коли я вчивсь у колегії, в нас (звісно, потай начальства) видавалася часопись, – певне, що рукописна. В тій часописі я помістив цілу низку українських віршів під заголовком «Голоси природи»; це було невдатне наслідування Гете. Задля тієї ж шкільної часописі я був виготовив український переклад уривків з «Julius Caesar» Шекспіра. Через віщо я писав тоді по-вкраїнськи, не згадаю. Знаю тільки, що українську свідомість прокинув у мене вже опісля Драгоманов своєю передмовою до «Повістей Осипа Федььовича». Отоді я й почав писати по-вкраїнськи задля галицьких часописей. Спершу я був послав до «Зорі» довжезну повість «На чужім грунті» – повість дуже тенденціозну і a la Zolas. «Зоря» її одкинула, і чудесно зробила! Повість варта була тільки коша. Все-таки покійний Гладилович заохочував мене писати далі. Найпершою моєю річчю, напечатаною по-вкраїнськи, був переклад вірша Нікітіна «Ранок на березі ставу» («Зоря», 1889, ч. 24). Зрештою, «Зоря» мені тоді не подобалася: коли виключити Вашу «Історію літератури», то в тодішній «Зорі» була самісінька мертвота, і я мусив напружувати свій усенький патріотизм, щоб не заснути, читаючи її. Тим часом Гладилович, з котрим у мене зав’язалося листування, прислав мені річник «Зеркала» 1889. Часопись мені сподобалась, і я од того часу аж досі є її співробітником. В «Зеркалі» друкувавсь цілий ряд анекдотів, позаписуваних мною з різних місць, друкувалися й деякі віршовані переклади з Гейне, а найбільше – переклади гуморесок, напр., «Обережніше з огнем!», «Лічильники» (обидві в календарі «Зеркала»), «В неласці», «Теодор і Медор», «Тещі», «Новий спосіб стягати довги» і Другі, що їх заголовків я вже й не згадаю. Яко додаток до «Зеркала» була видана (1892) моя «Побрехенька без тенденції» під заголовком «В народ!».
З осені 1890 року редагування «Зорі» обійняв Василь Лукич. Всім звісно, що він зробив із тою часописсю. Не диво, що я од того часу дуже прихиливсь до «Зорі» і спо-магав ій скільки міг своїми слабими силами. З повісток моїх надруковані там: «Історія однієї подорожі» (1890) та «Батьківське право» (1891). З-поміж моїх віршів, які з’яі лялися в «Зорі», я згадаю хіба доволі довгу «Веснян> розмову» (1891), бо од декількох людей я чув їй похвалу. Найбільше ж чого бажав од мене В. Лукич, так рецензій, звісток і т. ін. Тим-то я вкупі з нимвіводділ «Ілюстрована Україна», посилав дописи про українські вистави в Москві, писав рецензії й критичні статейки. З-поміж останніх згадаю: «Українські видання московських лубочників» (1890) (а знов про те саме я написав до «Зорі» недавно, і стаття моя скоро вже надрукується), «Драма Янчука «Не поможуть і чари, як хто кому не до пари» (1891), «Щербановская волость» Осадчого» (1892), «В поті чола» Франка» (1891), «Кістяки Гольбайна» Залуквича»
(1891) (ці дві рецензії я мусив коротити й модифікувати, бо редактор не хтів містити в органі Т[оварист]ва ім. Шевченка «похвалки радикалам»). Коли Чайченко одчинив баталію проти «непуристів», я теж пішов у бій і написав доволі велику статтю «Наша язикова скрута і спосіб зарадити лихові»; і листовно, й печатно я здобув за неї декілька компліментів.
Деякий час я був співробітником «Правди». В ній я надрукував декілька стихотворів патріотичних (трохи навіть шовіністичних), напр.: «Пісня над колискою» (1890, квітень), «Новітнє козацтво», «Щирий українець», «Тарасове свято на чужині» (1891, май) та віршовий переклад з арабської мови «Моаллака» Антара з передмовою про бедуїнську доісламську поезію (1890 та 1891). Зрештою, редакція найбільше хтіла од мене дописей, я й написав їх скількись, але тепер мені й сором згадати про них, – такі вони невдатні. Та я швидко зрозумів, що політикування – не моє діло, бо моє повсякчасне зденервування вестиме мене тільки до помилок; тим-то я й залишив дописувати.
В «Народі» я почав писати з 1890-го року. Дописи мої, які там іноді з’являються, торкаються справ не стільки політичних, скільки письменських, ба я й не здатний до політики. Опроче того, «Народ» (1890) надрукував мій переклад турецьких народних пісень та декількох віршів перського поета Хайяма з погано зложеною передмовою. Я був послав до «Народу» й свою повістку «В обіймах старшого брата». Франко видав її окремо в своїй «Літературно-науковій бібліотеці», та, на жаль, львівська прокураторія сконфіскувала цілий наклад. Тепер, під доглядом Павлика, друкується в Коломиї збірка моїх оповідань, що з них двоє вже друкувалися переділе, а решта – новітні.
Був я співробітником і в «Буковині». 1891-го року там надруковано дещо з Гейне та переклад однієї арабської співанки. 1892-го року я умістив глузливу статейку «Ще дещо про общеруське единство язикове». Потім цензура заборонила «Буковину», і вже мені було важко що-небудь до неї посилати.
В «Дзвінкові» я співробітникую од 1891 року. Там надруковано мої переклади з арабської мови та з других, не пам’ятаю, які іменно. Пригадаю тіл жи: «Дбай про кінець діла», «Казка про горбуна», «Сліпці», «Записки куропатви».
Ось, шановний пане професоре, більше-менше все, що я встиг надрукувати в протязі тих 3 ½ років, коли я знайомий з галицькою літературою. Знаю, що мало, та що ж діяти? Зрештою, є в мене ще й багато матеріалу недрукованого. Є, напр., віршові переклади з Кольцова, Некрасова, Гейне (між іншим, «Віцлі-Пуцлі»), є багацько віршованих перекладів із східної поезії: Гафіз,Сааді, Фір-доусі, Хайям, Абуль-Аля, Авіценна, є афганські (чудовії) пісні і т. ін. Незабаром я сподіваюсь впорядкувати все те для видання окремою книжкою («Антологія з перських поетів»); так мене вже давно нараджував мій шановний приятель Іван Франко.
Коли розпочалося видавництво «Наукових записок Товариства ім. Шевченка», я з великою радістю прийняв тую вість (тим більше, що можна мати надію, що видавництво піде в бажанім, чисто науковім, непартійнім напрямі). Т’але ж моя недуга не дозволила мені досі надіслати туди жоднісінької статті. Тим часом видання тих «Записок» дуже мені лежить на серці, бо здається, що мені доведеться присвятити себе виключно науці (белетрист з мене, либонь, поганий?). Побіч сподіванки на «Записки» я готував (але ще не скінчив) дещо й задля окремого видання, напр., український переклад книжки Тіле «Manuel de l’histoire des religions» (я думаю, що переклади таких наукових речей, яких нема ані в російській, ані в польській мові, найкраще можуть підняти в чужих людей пошану до нашої мови) та «Словар quasi-полонізмів», себто вибірка таких сучасних українських слів, які зустрічаються в южно-руських пам’ятниках до прилучення України до Польщі, а тим часом вважаються деким за польський вплив (бо, бачте, таких слів нема в мові російській). До речі, можу ще додати, що, не знаючи про намір Уманця видати незабаром російсько-український словар, я був потратив доволі часу на поповнення словаря Левченка як вибіркою слів з інших писателів, так і самостійним збиранням матеріалу просто з уст народних. Очевидячки, тепер тая моя робота не має вже ніякісінької ваги. А втім, дещо з зібраного матеріалу я недавнечко надіслав Уманцеві.
Наостанці похвалюся, що під моїм доглядом вже надруковано одним з московських лубочників дещо по-вкраїнськи, а надрукується й ще.
Зостається ще сказати хіба про своє ймення. Звусь я ‘А^атат^еХос, по російській вимові – Агафангел, а в дитинстві мене вдома звали Хванько.
Бувайте здорові. Ваш щирий прихильник
А. Кримський
P.S. Коломийське видання моїх повісток завдяки усяким друкарським перешкодам посувається дуже поволі...
49. До П. Г. Житецького
Дорогий, високошановний учителю!
Дуже я зрадів, довідавшись од Оппокова, що Ви ще мене пам’ятаєте. Я повсігда раз у раз згадував за Вас, мого незабутнього вчителя. Адже мої громадські пересвідчення й ідеали повиростали з тих гадок, які Ви мені прищепили, коли я був школярем, а останнім часом я знов ізробився Вашим учеником: в сфері філології.
Оппоков мені переказав, що Ви бажали мати записаний мною Ваш курс словесності. Правду кажучи, мені соромно висилати Вам ті записки: коли я їх писав, я допіру вчився писати, опроче й неук був чималий, тим-то позаписував Ваші лекції не гаразд, не до ладу, не без помилок. Не сміючи опиратися проти Вашого бажання, я вже написав додому, щоб усе Вам вислали якнайшвидше та тільки просю Вас, любий вчителю, не сердьтеся, коли знайдете в моїй роботі дещо кепське.
Бувайте здорові, дорогий Павле Гнатовичу! Вірю й сподіваюся, що Ви незабаром зовсім одужаєте і довго ще працюватимете на славу рідного краю.
Ваш щирий прихильник
А. Кримський
Москва, 18 12/ІХ 93.
Чистые пруды, Мыльников пер., д. Кашкина, кв. Леве.
50. До І. Я. Франка
Дорогий друже!
Лист Ваш од 20/IX я здобув. Дуже Вам дякую за Вашу ласку, що Ви мені хочете зробити, а то я вже був сумував, що моє оповідання не побачить світу І
Критику на Ваші вірші я напишу дуже охоче. Знаю, що тут мені буде чимало роботи, але я нею займуся зовсім залюбки, бо писання критичної статті примусить мене вникнути глибше у Ваші твори, – а це я вважаю задля себе самого дуже корисним. Думаю, Ви вже настільки вірите у мою щирість, щоб не добачити в останніх моїх словах якийсь порожній комплімент. Ваші вірші я дуже поважаю, та, на превеликий жаль мій, я не гаразд обзнакомлений з ними, бо великої частини з них я не міг нізвідки дістати. «З вершин і низин» я читав у переписі одного киянина. Тепер мені любо буде перестудіювати Ваші поезії в ансамблі.
Біда тільки ось у чім. Коли я писав рецензію на «В поті чола», В. Лукич не згодився друкувати її без одмін, дарма що тая рецензія вже й так була писана в бажанім для «Зорі» дусі. Боюся, що тепер зоряна цензура буде ще суворіша. Тим часом мені хтілось би, щоб стаття моя була надрукована у «Зорі» ж таки, бо це найбільш розповсюджена часопись. Що Ви про цю справу думаєте? Чи, може, зовсім не варто й удаватися до «Зорі», а просто до «Народу»?
Знаєте, як ми зробимо з примірником Вашої книжки? Якщо Ви мені подаруєте її, то я, звісно, буду дуже, вдячний, а от щодо пересилки, то дозвольте, щоб вона була на мій кошт: того вимагає справедливість. Спершу я хтів був зовсім про це Вам не писати, а попросту оддячитися при-силкою якоїсь рідкої книжки; пишу ж через те, що мені здається, що краще буде, коли Ви самі напишете мені, яку книжку, напр., з антикваріату Шибанова, Вам хті-лось би мати. Не сердьтесь, дорогий друже, що я так поставив справу: повірте, це з щирості. Та я й певний, що Ви, такий знавець людської душі, мене зрозумієте і зробите так, як я передкладаю.
Ще в маї був тут зроблений переклад «Муляра» та «Олівця» і редакція «Русских ведомостей» обіцялась надрукувати, викинувши тільки «образцы малорусских ругательств» (в «Мулярі»). За великою силою матеріалу все в «Русских ведомостях» мусить довго чекати своєї черги.
Живу ще на селі, здоров’я набираю. Хочу ще тижнів з пару ніякою роботою не займатися, щоб справді зазнати спочинку. А далі доведеться багато працювати над українською філологією. Павло Житецький обіцяє всі призбирані ним матеріали лишити мені, щоб я продовжав його діло. Мені здається, що мені треба присвятитися виключно науці, бо белетриста з мене не може вийти. Коли надрукується збірка моїх оповідань, я Вам пришлю її, щоб почути од Вас щирий та щонайстрогійший суд.
Бувайте здорові. Стискаю Вашу руку.
Ваш А. Кримський
Адрес мій усе той самий, та деякі аркуші можна буде послати ще й на такий адрес: Москва, Чистые пруды, Мыльников пер., д. Кашкина, кв. Леве, мені.
51. До І. Я. Франка
Дорогий друже!
Оце посилаю Вам той лист, що мені написав Павлик. І думаю я, що краще зробимо ось як (звісно, коли Ви не будете тому противні). Я за літо трохи заробив грошей, так що могтиму видати теє оповідання своїм коштом, окремою книжечкою, аби Ви згодилися посередничати з друкарнею. Хай буде наклад 600 прим. З того числа 50 прим, я візьму собі, а рештою розпоряджайтесь Ви, як знаєте: гроші, що виплинуть з продажі, нехай підуть до Вашої повної розпорядимості, вжийте їх на яке хочете укр[аїнське] діло. Ну, а коли прокураторія знов сконфіскує, тоді... що ж діяти! вже будь-що-будь!
Бажав би я, щоб брошура мала такий формат і такі літери, як тая збірка моїх оповідань, що друкується тепер у Коломиї.
Якщо Ви згоджуєтеся переговорити з друкарнею, то я зараз-таки й вишлю до Вас гроші. Напишіть тільки, скільки іменно треба.
Ваш А. К.
52. До І. Я. Франка
18 26/ Х 93
Дорогий, високоповажаний друже!
Живучи на селі, далеко од поштового місця, я не хо-тячи забарився з своєю відповіддю на Ваш останній лист.
Цими днями вислав я Вам Пипіна «Повести», а «Калики» Безсонова вишлю аж тоді, коли переїду в Москву, себто не раніш од 1 ноября ст. ст. Ви ж бо писали, що це діло не спішне.
Тепер щодо задуманого Вами видавництва. Як могли Ви пересвідчитися з листа Чайченка, дописей Вартового та ще деяких слів по часописях, давно вже на Україні відчувається потреба такого письма, яке Ви хочете видавати. Я теж, з свого боку, висловлюю величезну радість. Співробітників, запевне, потроху назбирається чимало, та я думаю, що на перші книжки Вий не потребуєте їх багацько, бо самі здорові знаєте, що одно Ваше ймення буде найбільшою рекомендацією часописі. З українців наперед усього Ви повинні рахувати на Чайченка. Крім оригінальних творів, він теперечки має переклад Шілле-рової «Марії Стюарт» і вже давно бідкається, що нема на-кладця. Далі, якої Ви гадки про Вартового? Адреса його я не знаю, та коли Ви у Львові не розвідаєте (напр., в адміністрації «Зорі»), то я вже постараюся розвідати сам. Щодо правдивого ймення Вартового, то мені казали, що це – Катренко (Кирпатий). Іван Спілка (це, здається, він писав Profession de foi молодих українців) тепер сидить у тюрмі, та знаю, що йому Ваша гадка буде симпатична. Про Олену Пчілку, Лесю Українку й Мих. Обачного не розводитимусь, бо десь, певне, Ви вже до них вдалися. Гарною підмогою може бути Дикарєв. Він не політик, як і загал наших вчених, але він пересвідчений українець, не як загал наших вчених. Спеціальність його – етнографія та філологія; російська] критика зустріла його праці дуже прихильно, та тая прихильність не зламала його рішимості писати що можна по-вкраїнськи, і деякі праці лежать в нього не друковані тільки через те, що по-рос[ійськи] він їх друкувать не хоче. В Воронежі, де він живе, є гарне філологічне товариство, Дикарєв міг би подавати про нього цікаві звістки. Адрес його в январі був такий: Воронеж, Неёловская ул., д. Алексеевой, кв. Ермолаевой, Митрофану Алексеевичу Дикареву (на всякий випадок зарекомендуйте лист). Про Москву подаватиму вісті я, тільки бажалось би, щоб ви мені детальніше пояснили, чого іменно потребуватиме часопись од мене. Оригінальних белетристичних утворів у мене тепер немає, бо те, що є, піде в збірку коломийську, а великоруські билини й перські уривки з «Шах-наме» я постараюся заслати до Вас у январі. Охоче писатиму рецензії... От про моє нещасливе оповідання «Сирота Захар»: я був прохав у Вас, чи не можна б його влдати окремо на мій кошт. Та коли не можна буде, то чи не здасться воно до часописі? Будьте ласкаві одвітити на цю точку.
Кого іще вказати? Сором сказати, не знаю. Маю таких знайомих, що охоче передплатять часопись, та не співро-битимуть, бо не письменники. Знаю декілька рухливих людей у Києві, та вони рішучі «правдяни». Дехто з москвичів міг би бути добрим співробітником, та ба: по-вкраїнськи писати не вміють.
Вже я цілий рік не був на Україні і не знаю, що поробляють Non-ego та Синявський. Перший, здається, в Петербурзі, – чи не придався б він? Синявського адресу я тепер не знаю, та зміг би довідатися.
Переїхавши в Москву, я Вам пришлю адреси, куди варто було б порозсилати запросини. Та ще розвідаю в цензурі, чи не можна було б надрукувати оголошення в російських часописях.
Ваш А. К.
53. До Б. Д. Грінченка
18 8/XI 93 Любий земляче!
Перш усього скажу щодо свого адреса: він той самий, що й улітку.
Здобув я запросини до передплати на «Житє і слово»: коли в Вас ще немає, то я Вам вишлю один примірник. На превеликий жаль, видання не буде підцензурне (заключаю з того, що задля Росії передплата виносить 12 крб., тимчасом як задля Галичини – якихось 5 чи 6 зр.), – на велику лічбу передплатників у Росії воно числити не може. Нащо вже «Правда» цікава задля деяких кругів, а й вона має передплатників мов кіт наплакав, хоч загально звісно, що націонали наші – доволі сміливий народ у порівнянні до радикалів. А тим часом загал пронумерантів «Житя і слова» мусить складатися переважно з радикалів. Певне, що я Франкові не писав про свої сумні передчування, бо не хтів його заздалегідь затурбовувати, але сам я не чекаю дуже великого розвою «Житя і слова». Я, з свого боку, робитиму що могтиму на користь цієї часописі.
Живу все на селі та й дуже радію. Не можу похвалитись, щоб я виблискував здоров’ям, та все-таки хорим назвати себе теперечки не можу: принаймні нерви мої тепер не страждають. Буваючи іноді в городі, відчуваю таку зануду, що аж-аж-аж, отже ледве верну до села, знову легко стає на серці. Без роботи не сидю, та все-таки роблю не через лад, навіть інколи лінуюся, себто наукового нічого не роблю, а пишу (краще сказать «переписую») оповідання. Якої-небудь довгої праці не хочеться брати на себе. Свої обов’язки до товариств, де я член, я одбуваю дрібницями. Задля орієнтальної комісії недавнечко розібрав один надмогильний арабський напис початку XVII-го віку та реферував одну перську статтю, прислану в комісію. Задля Етнографічного т(оварист]ва я поки що дав рецензію на 1-й том «Записок т[оварист]ва імені Шевченка», а готую ще другий. Взагалі я маю намір подавати рецензії про всякі галицькі видання, які мають научний інтерес, і думаю, що з цього буде більше користі, ніж писати такі самі рецензії по-українськи: принаймні, росіяни знатимуть, що в нас є своя научна літе ратура.
По-вкраїнськи готую дуже довгу рецензію на «З вершин і низин» Франка.
Ось що я теперечки поробляю. А довгих своїх рефератів та статей навіть переписувати не хочеться, вже нехай надрукуються опісля. Мабуть, найшвидше пришлю я Вам одбитки своїх статей: «Мохаммед», «Коран», «Мусульманские секты», «Суфизм и упадок Аббасидского халифата», «Картина арабского завоевания»: вони вже пооддавані до друку.
Цензура вже півроку (1!) переглядає ті повістки Квітки, які я подав, і досі не дає рішучої одповідії
Ваш A. К.
P. S. Будьте ласкаві в коротких словах вказати мені, які хиби Ви добачаєте в моїй повістці «В народ!». Я б її хтів теж притулити до збірки Так само вкажіть мені, коли Ваша добрая ласка, які Ви бачите там помилки супроти мови. Коли хочете, я Вам пришлю один примір ник, а Ви на ньому поробіть замітки.
Р. Р S. Та от аж на кінець зоставив те, про що треба було б написати на самім переді: звісно, присилайте мені теє, що в Вас є, задля російських часописів, – не ручусь я, що воно неодмінно буде надруковане, та все-таки зроблю, що зможу. Тільки ж лучче було б, на мою думку, написати лист до редактора «Русских ведомостей», де б Ви з ним побалакали щиро і вияснили, про що Ви писатимете в своїх дописах. Брати ж гроші й Вам пересилати, рівно як і полагоджувати всякі дрібні справи, міг би й я. А втім, робіть так, як Вам зручніше, а я охоче чинитиму все по Вашому наказу.
54. До І. Я. Франка
Дорогий друже!
Посилаю 6 крб. яко частину передплати на «Житє і слово». Лист із друкованими запросинами я одержав, – пришліть, коли є, ще декілька: я постараюсь розповсюднити.
Адресуйте мені на той адрес, що був улітку, аж доки я не подам новітнього.
Чом же Ви не одповідаєте нічого про мою пропозицію другого видання моєї повістки?
Сперанського мені так і не поталанило ще досі побачити, а через те я й не прислав Вам «Калик». В окремій продажі у букіністів вони коштують 15 крб., та я, звісно, спершу постараюсь побачитись із Сперанським.
Коли можна, то пришліть мені 1-е ч. «Житя і сл[ова]» часточками те, що вже є: може, я ще встигну подати про нього рецензію в «Этнографическое] обозр[ение]».
Ваш А. К. 
65. До Б. Д. Грінченка
18 9/ХІІ 93 Любий земляче!
Не писав Вам досі, бо не мав написати нічого потішаючого. Стаття та оповідання ще лежать у редакції «Русских ведомостей», а звісно, як довго переглядається все по тутешніх редакціях. А от я Вам ще порадю. Є тут журнал «Семья», доволі чепурненький (адрес редакції – Мясницкая ул., д. Ананова). Ол. Веселовський, що з ним я балакав про Вас, сказав мені так: «Редактори «Русск[их] ведомостей» – люди ділові: юристи, економісти. Літературні судці з них – бозна-які. Просунути в часопись якогось новітнього белетриста – дуже важка річ. А редакція «Семьи» охоче друкує белетристичні речі, що можуть зацікавити публіку. Переклади з малозвісних мов вона дуже любить, бо це оригінально». Сам Веселовський не має ніяких стосунків з редакцією «Семьи», та каже, що тут протекції й не тра. Отож удайтесь, коли в Вас є щось готовеньке, до «Семьи», а про результати можу довідатись я; я ж таки можу й гроші Вам переслати.
Про Губанова нічого не скажу, бо давненько вже не був у Москві, а як був востаннє, то Губанова тоді в городі не було.
За виправки на моїм оповіданню дуже дякую та й з деяких скористаю. А з деякими, знов, навіть трошечки згодитися не можу, бо вони супротивні моїм філологічним пересвідченням або поглядам на літературну мову. Український народ має свій синтаксис, одмінний од других, – добре! Інтелігенти повинні триматися того синтаксису, – згоджуюся! Але не тра забувати, що інтелігенти думають і почувають глибше і складніше, ніж простий люд; через те вони не можуть не звершенствувати (вибачте за слово) мову відповідно своїм потребам. Без причасника, напр., з’являється мерзенна плутанина в мові, яка попросту потьмарить, затімнює: отож, користаюци з тієї обставини, що народ має таки коли не правдиві причасники, то слова, близькі до причасних по розумінню й причасні по формі до того, ми сміємо висувати їх на перший план, сміємо давати їм розвиток. Народ має формл померший, лежачий, та але ж може бути, не має слова сказавший, кажучий (NB. великоруський народ так само не вживає причасників, не знає слів сказавший, говорящий). А що нам, інтелігентам, важко перебутися без сказавший та кажучий, то лиш маємо повне право «дать ход» отаким словам, радіючи, що формою такі слова – не чужі і прищепляться простому народові зовсім легко.
Не забудьте, що в нас немає до того відміняючихся відносних заїмків: котрий в відноснім значенні затого не вживається, який – теж мало; зостається тільки нещасливе що! І от зовсім природна російська] фраза «Отец, знающий, что дети, которые» і т. ін. – по-вкраїнськи буде: «Батько, що знає, що діти, що...». Як на мене, то авторові такого речення найлютішої кари мало! Та й самому народові чи ж не краще буде, коли інтелігенція зробить його мову гнучкішою, вимовнішою, точнішою? Ні, ще раз розкажу: якщо народ має лежачий, то не гріх буде, коли він матиме кажучий; якщо має померший, то можна дать йому й сказавший.
Розбалакався я про мову багацько тому, що знаю, Вам ця справа цікава; а що Ви (та й я трохи) – літератор вкраїнський й читатиметесь людьми, які, читаючи, хоч трохи дещо од Вас вивчать (так само, може, й од мене), то наші язикові пересвідчення мають не тільки приватну вагу. Тим-то я не зупиняюсь, а вестиму балачку й далі.
Ось Ви поставили мені знак питання при слові: «прошения до ректора». А як же я мав сказати? Народ у нас говорить прошения, а я виправив форму на граматичнішу. Зрештою, в другім виданні я поставлю таки прошения. Тільки ж бажав би почути Вашу думку: що саме Ви тут поставили би? Чи, може, Вам хтілось би бачити тут подане? Затулив вуха. А овва не два в? А на ввесь світ не два в? Завважив – теж. (На ввесь світ я особисто чув не раз).
Пишу ради бога, а не на бога, бо 1) сам ніколи не чув на бога, 2) од багато декого чув, що і в їхніх губернях на бога не кажуть.
Екстаз усіх присутніх українців. Тут Вам не сподобався родительный пад[еж]. Я б ще згодився з Вами, коли б при українців не стояло приложника. А втім, є багацько таких випадків, що можна ставити род[ительный] пад[еж] навіть тоді, коли при ньому немає приложника. Такі случаї, напр., трапляються тоді, коли ми зазначує-мо міру: ківш лиха, сила грошей, копиця сіна (отож і Збірник віршів, а не з віршів, як пишете Ви). А другі случаї, де не можна перебутися без род[ительного] падежа. Переложіть мені на чисту мову отакі, напр., речення: «Твори Ренана та Макса Мюллера», «сурогат кохання».
17 дек[абря]
Був я в городі. Статтю про містичні твори надрукує «Книговедение», якщо цензура дозволить; платять од аркуша 25 крб. «Беглянку» без моєї волі переслали в Київ, до «Киевской старины». Взагалі, можу сказати, на «Русские ведомости» надії великої мати не тра: щоб туди попастися, тра мати дуже велику протекцію. Цензура вернула «Сердешну Оксану», «Мертвецький Великдень» та «Перекотиполе», та я ще не встиг оддати Губанову. Про «Серед криж[аного] моря» умовились: дає 10 крб. Та от яка халепа скоїлася. Коли я нагадав Губанову знов, щоб коректуру неодмінно мені присилали, він одказав: «Еге! та вже щось з Вашого надрукованої» Не міг я од нього нічого довідатись до пуття; каже, що йому здається, ніби видруковано вже «Серед крижаного моря», але не думаю я, щоб він зважився друкувать те, про що не домовивсь іще зо мною. Пішов я у друкарню (в контору) і там теж одповідають: «Щ ось українське видруковано, та не пам’ятаємо, що саме». Обіцялись за скількись день приставити мені готові аркуші, щоб я міг принаймні додати спис помилок. «Сорочка» до того «чогось» ще не готова; здається, буде вона хромолітографована... Отаке, бачте, ділої
В «Народі» надруковано рецензію Др[агомано]ва на 1-й том «Творів» Василя Чайченка.
«Чтения в Обществе истории и древностей», звісно, купувати тут можна, та найкраще в букіністів. Я скількись разів дещо купував Франкові. Тільки треба зазначити, який Вам треба рік.
З Горб[уновим]-Пос[адовим] познайомитись не можу тепер, бо, повірте, нема часу, а він до того живе «у черта на куличках».
Ну, от, здається, поодмовляв на всі точки Ваших листів. А тепер знов вертаю до філології.
Перед од’їздом. Коли кажуть перед світом, то можна казати й перед од’їздом.
Собесідниках. Дак дайте друге слово. А то ж хіба можна руйнувати, не будуючи чогось нового натомість?
Отямивсь. У Вас схаменувсь. Чому?
Кохати селянина. В Вас стоїть любити селянина]. А я на власні вуха чув навіть: Я картоплі не кохаю.
В скобках. Коли дасте друге слово, то й я не писатиму отак, як написав.
Подумкою – див. «Основу», 1861. IX, 179.
Ви ставите: «Збірка з XVI в.». З не треба, бо при віку є приложник. Так само: «в родинах у московських] купців». Навіщо у? Адже кажуть «пропив усе добро свого батька».
Впрохав – тисячу разів чув це слово! [. . .]
Вихованець петербурзького ун[іверсите]ту – зовсім правильна форма.
Одвітив – може, й русизм, тільки ж такий, що всі його вживають частіш, ніж одказав, а тим паче ніж відмовив.
Ще раз просто становлю Вам запит. Ви виправляєте: питаюсь Вас, наче обидві фрази мають той самий відтінок! В першім реченні є дуже гарна метафора, яка надає виразистості та й робить фразу рельєфною («становлю» запит, мов якусь таку конкретну річ, що може стояти на кону). Такі вислови мають велику ціну, бо дозволяють нам точніш, яскравіш виявляти свою гадку. Інтелігенція повинна дбати тільки про синтаксис народний, а не звужувати свій круговид до народного. Нехай краще народ розширює свій спосіб думання та приладнується до нашого.
Умалявся. З церковної мови народ знає це слово. Зрештою, коли дасте мені друге, то я подякую.
Дрожачим – по-вашому тремтячим (NB. латинське слово). Дрожачий надрукували галичани; в мене знов було дріж[ачий]»[...].
Перебив йому – Ви ставите: перепинив його. Перебив йому значить «помешал, воспрепятствовал», дуже частий вислов. В моїм словарчикові народної мови Київщини записано ось які приклади, що я між іншим чував: «Що вам перебило прийти?», «Нехай собі розказує, хіба я йому перебиваю?»
З цими словами – бажав би я знати підставу, на якій Ви не згоджуєтеся з таким виразом.
Настрій духа. Як же Ви скажете? Тільки скажіть так, щоб Ваш термін був придатний і для психології, – одно слово, щоб був научний.
Насмішкуватий – звичайне київщанське слово. В Ле-вицького воно трапляється на кожнім ступені.
Калюжа води – по-Вашому тра з водою. Нема рації, бо вода є слово, що визначає матерію, а калюжа вживається тут в розумінні міри. Так само, як кажемо кварта води, кажемо й калюжа води.
Далиня і даленя – таке слово є. Словар Желехівського, що я в нього оце подививсь, покликується на Нечуя (без означення твору), Номиса (стор. 148) та Марка Вовчка, т. III, стор. 55.
Обійняти – може бути, що це й провінціалізм. Тільки ж можу запевнити, що я з дитинячих літ раз у раз чував форми тільки такі: спійняти, (у) пійняти, обійняти, зайняти, здійняти (зняти, а не знімати).
Саму стоту – позичено з М. Вовчка («Ледащиця», в т. 1, стор. 99). З фонетичного погляду варто порівняти форму наріччеву: достоту.
Вирази – виправлено на вислови. Про вираз дивіться в IV томі Чубинського, стор. 219. А от щодо вислову, то бажав би я знати, чи Ви зустрічали цеє слово в народ-н і й мові?
Придумував – у Вас пригадував. Я багато разів чув слово пригадувати тільки в розумінні «вспоминать».
Не в замітку задля себе. Про задля споритись не буду, а собі не в замітку сам чував.
Відповідно приписам Радюковим. По-російськи: «соответственно предписаниям Р.», selon les prescriptions de R. (conformément aux pr. de R.), according to the prescip-tion of R., entsprechend gemäss den Vorschriften von R. Переложіть мені оці європейські вирази точно.
Включив. Російське слово «включить» датується з епохи карамзінської та й є ніщо інше, опроче як точний переклад з латинського includere. Німці, доки вигадали einschliessen, вживали та й вживають includiren. Французи побіч insérer мають форми inclus, inclusif. Англійці – to include. Пишу я все цеє не на те, щоб сперечатися, а попросту, щоб порадитись, як же нам бути з цим необхідним словом. Бажав би я знати, чому Ви виступаєте проти «включити» та яке Ви слово передкладаєте намість нього. Можна було б вигадати неологізм увімкнути, та не знаю, чи буде він зрозумілий. NB. Ми маємо слово вперти, але воно лиш іноді підходить.
Одразу – у Вас відразу. А в Київщині кажуть так, як я пишу.
Будучий. А як же треба?
Гість хвилювавсь. Ви підвели чорнилом слово хвилювавсь і поставили знак питання. Коли Вам здається, що не випадає так казати про живу особу, то я Вам одвітю, що це метафора, без якої перебутись не можна (хіба що почати думати по-інакшому, ніж ми думаємо!). Коли ж Вам здається, що нема народного слова хвилюватись, то я вже й не знаю, що одповідати маю.
Морок. Ви кажете, що це слово коване. Воно трапляється в 1 томі Чубинського (стор. 196). Цим самим словом найменовують чорта (див. там само).
Приказуючим тоном. Ще Зіньківський казав, буцім приказувати – значить тільки «приговаривать». Велика помилка.
Взяли робити. В Вас: заходились робити. Тим часом мій вираз – дуже-дуже частий. Замість багатьох прикладів наведу Вам слова з пісні:
Як взяла кувати, Жалібно співати.
За пазухою. – В Вас: у пазусі. Приказка: «Мов у Христа за пазухою (пазушкою)».
Бурхався – я часто чув (бился), напр., «курка бурхається».
Опасувавсь, ночувака (ночной сторож), стидатися, хльосткий (молодецький, ловкий), кімната – слова, які я чував завсігди і часто.
Напредки є й у Левченка (впредь).
Певне, що з деякими (навіть багатьма) Вашими виправками я згоджуюсь та й можу за них подякувати. Але ще більш Ви повиправляли такого, з чим я ніколи не розстанусь. Оповідань я десь, певне, не писатиму вже, а научні розвідки писатиму, – отже, бажав би я знати, що треба буде мені робити з научними термінами й взагалі з науч-ними реченнями, якщо я триматимусь Ваших вимогі
NB. До речі, в Вас знаходиться граматика Зіньківського. Хоч, судячи по його критиці на «Одіссеєві плавники», багато дечого є там такого, з чим я не згодився б, але надрукувати українську граматику варто. В мене є тепер змога це зробити, якщо тая граматика не надто довга. Отож пришліть мені її, щоб я спершу міг її побачити та спізнати.
Бувайте здорові.
Ваш А. К.
56. До І. Я. Франка 
18 31/ХІІ 93 
Дорогий друже!
Бачте, усі непорозуміння вийшли з того, що я живу не там, де жив досі. Тим-то Ваші листи здобував я дуже пізно й не встиг поробити того, що було треба. Отож, насамперед випишу Вам свій теперішній адрес: Москва, Маросейка, Спасоглинищевский пер., д. Торнтон, кв. Шульц, мені.
Тепер поодвічаю на всі точки Ваших листів. «З вершин і низин» здобув (жалко тільки, що без автографа). Рецензію, та й довгу, напишу неодмінно. Тільки ж звісно, як довго лежить у «Зорі» кожна стаття, чекаючи черги: надрукується десь аж улітку.
Про Румянцевський музей не встиг написати до 1-ої книжки, але до другої напишу: вже я роздобув протоколи всіх засідань та другі потрібні джерела. Що ж до Тихонравова, то я цими днями вже Вам вислав кліше з його автографом. (NB. Просю прийняти в дарунок, в оддяку за «3 вершин і низин»). Життєпис його пришлю к тому речинцеві, який Ви мені визначите. Ad hoc . Десь, певне, Вам знадобляться ще деякі портрети московських вчених і от знайте, що багато деякі з-поміж них я міг би Вам присилати просто в клішах. Вкупі з пересилкою це коштувало б Вам більше-менше карбованців чотири. Чи, може, виготувати кліше у Львові (з фотографії) буде ще дешевше? Про це Ви мені неодмінно напишіть, щоб я знав на будуче.
Остання книжка «Этнографического] обозрения» виходить вже взавтра, а «Житя і слова» я в цілості ще не здобув. Через те не пощастило мені вперти рецензію саме в цю книжку, а шкода, бо в тій самій книжці міститься моя рецензія на 2-ий том «Записок т[оварист]ва Шевченка». Та самим «Этнографическим обозрением» обмежитися не можна. Щоб дати рекламу своєму виданню, Ви повинні послати один примірник 1-го ч. до «Русской мысли».
Один із сотрудників, що на ньому лежить повинність рецензувати вкраїнське, сам сказав мені, щоб я Вам цеє порадив.
Одішліть рекомендованою опаскою (не в куверті) під адресом: Москва. В редакцию журнала «Русская мысль». Леонтьевский переулок. На примірникові (не на опасці) зробіть напис: «Для рецензии».
18 4/І 94
Щодо того примірника «Ж[итя] і сл[ова]», який виси-латиметься мені, то вчиніть ось як. Висилайте не одну, а дв і книжки (звісно, за винятком ч. І, що вже мені вислано його), шліть рекомендованою бандероллю на адрес: Москва. Политехнический музей. В Этнографический отдел «Императорского общества любителей естествознания, антропологии и этнографии». Один з тих двох примірників йтиме до бібліотеки Общества, другий – мені. Скільки коштуватиме передплата? Хоч посилатиметься журнал не в кувертах, дак зате в двох примірниках, – тож, думається мені, це винесе більш од 12 карбованців.
Крім того, спробуйте ще ось яку штуку, коли вона вдасться, то я пришлю гроші ще на один комплект «Житя і слова». Пошліть знов-таки рекомендованою опаскою п’ятеро перших аркушів журнала без окладники на мій адрес (Спасоглинищ[евский] пер.). Я знаю приклади, що тую самую книжку, яку в цілості цензура забороняє, вона частками пускає.
Із Сперанським я й досі ще не бачивсь, бо не живу в городі постійно, а тільки наїздами. Та вже на святках будь-що-будь побачуся з ним і роздобуду «Калик». «Воспоминания о пребывании в Москве Мицкевича» пришлю Вам аж у кінці січня, бо тепер, на різдво, коли загал моїх знайомих пороз’їжджавсь, я не матиму привілегій у бібліотеці, так що додому взяти з собою книжку мені не дадуть.
Взавтра (на святий вечір) я буду в Москві ще зранку та й скажу магазинові вислати Вам чай.
Ну, от поодмовляв на всі точки Ваших листів. Думаю, що більше Вам не доведеться сердитись на мене. Тепер переходю вже до своїх справ.
Коли Ви такі ласкаві, що хочете таки надрукувати «Сироту Захарка» в «Ж[иті] і сл[ові]»,то я, звісно, можу бути тільки вдячний. Та спершу я хтів би повиправляти деякі лексичні помилки не помилки, а все-таки не зовсім добрі вирази. Може б, Ви могли мені прислати один примірник повістки (бо в мене вже нема жодного), щоб на ньому я міг поробити виправки?
Друге, що мені треба знати: що коштуватиме кожен аркуш (600 прим.) такого друку і формату, як «Житє] і сл[ово]»?
Драгоманову напишіть, що в руках у Харківського філологічного] т[оварист]ва (зглядно у Сумцова) є велика збірка Манжури з українськими переказами, апокрифами і т. ін., що дуже стала б ш[ановному] Дріагомано]-ву у пригоді, коли він видаватиме задуману ним збірку.
Ваш щирий прихильник
А. К.
P. S. Ті марки, які я наліплюю на кувертах, не викидайте. Коли-небудь при нагоді пришліть їх мені.
