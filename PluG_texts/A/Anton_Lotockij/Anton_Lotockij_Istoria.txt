 Антон Лотоцький 
 Історія України для дітей 
 1. Початки української держави Погляньте, діти, на мапу України! На цій мапі маєте зазначені межі української землі, де здавен-давна жив і живе наш український народ. Треба вам знати, що простір землі, заселеної нашим народом, є такий великий, що аби перейти його пішки з заходу на схід, треба йти 90 днів, ідучи денно по ЗО кілометрів. Отже, це простір завдовжки 2700 км, а в найширшім місці доходить до 1000 кілометрів. Загально займає він близько 1 мільйон квадратних кілометрів поверхні. Українців є близько 50 мільйонів, і тому ми, по росіянах і німцях, належимо до найбільших народів у Европі, а простором українська земля належить до найбільших країв у світі. Вам, певно, буде цікаво знати, як то було в давнину і як та українська держава постала. Отже, дивіться на мапу і читайте далі. Дивіться, куди пливе найбільша українська ріка Дніпро. А над Дніпром, на правім його березі, лежить місто Київ. Звідси взяла свій початок наша держава. Київ — найстарше і найкраще українське місто. Воно завжди було столицею України. Коли саме воно засноване і побудоване, того напевно не знаємо, але знаємо, що побудоване воно українцями ще перед тим, як вони прийняли християнську віру. А не знаємо, коли саме це було, бо перед прийняттям християнської віри в нас мало хто вмів читати й писати, і тому ніхто й не записав, коли засновано Київ Знаємо лише, що про Київ і українську державу згадують у своїх книжках давні греки, бо грецькі купці заїздили за товарами аж до Києва. А що греки були письменні, то все докладно записували: де були і що бачили Вони саме й зазначили у записках з восьмого століття по Христі, що тоді були в Києві, на Україні. Як же це було давно! Уже кінчається двадцяте століття. Отже, від восьмого до двадцятого минуло дванадцять століть, цебто близько тисяча двісті літ! Отже, більше, ніж тисячу років тому стояв уже Київ, а коли було місто, то мусила бути й держава, бо місто без держави, а держава без міста не можуть існувати. З того часу маємо лише гарні перекази про те, як постав Київ, і про перших князів України. Ті всі перекази будете колись читати у великій історії нашого вченого історика Михайла Грушевського чи ще інших. Тут подаємо один такий переказ. Одного разу, ще коли на тому місці, де тепер Київ, були ліси й поля, прийшли туди три рідні брати, що називалися Кий, Щек і Хорив. З ними була теж їхня сестричка Либідь. Стали вони над Дніпром, і найстарший Кий сказав: — Ось тут заложимо оселю для себе і для тих купців, що сюди будуть приїжджати. Вони вирубали ліс і побудували перші хати. А те забудоване місце обвели ровом і обгородили гострокіл-лям; назвали цю оселю: город Київ, тобто — Києве місто. Далі з переказу довідуємося, що ця оселя щораз більшала й багатіла, і з часом побудовано там гарні доми та палати. За якийсь час пізніше переїжджали з півночі на південь човнами по Дніпрі два хоробрі лицарі: Аскольд і Дир. Вони побачили гарне місто над рікою, і воно їм дуже сподобалося. Тому ввійшли до нього і сказали киянам: — Ми будемо у вас князями. Будемо вас боронити перед нападами чужих племен, щоб ви спокійно могли управляти ріллю, торгувати і їздити по Дніпрі, на полудень до Царгороду і на північ до Новгороду. За це ви будете платити нам малу данину, щоб було за що удержувати військо для вашої і нашої оборони та урядників для вдержування ладу в городі і в державі. Жителі Києва радо згодилися на те, і Аскольд та Дир панували, як перші українські князі. Свою державу вони поширили на всі ті села і містечка або городи, що вже тоді постали довкола Києва. Вони зібрали стільки війська, що не тільки могли боронити своєї держави перед нападами чужих племен і чужих князів, але й самі йшли з військом на сусідні краї, а навіть аж до грецької столиці — Царгорода Так, отже, росла і розвивалася українська держава зі своєю столицею Києвом, що започаткував цю державу. Що в тому переказі про заложення Києва і про перших князів с щось трохи і правди, свідчать передусім згадки в грецьких книжках, а далі й ті пам’ятки, які ще донині по тих давніх часах зосталися. Отже, наприклад, біля Києва є гора Щекавиця, горб Хорив і річка Либідь; та й донині стоїть у Києві над Дніпром могила, яку всі здавен-давна називали Асколь-довою могилою. У тих часах, яких півтори тисячі літ тому і пізніше, — аж до охрещення українського народу (в 988 році), — наші предки були поганами. Шанували вони багатьох богів: Дажбог давав людям, на думку наших прапрадідів, щастя й багатство. Перун управляв громами й блискавками та карав лихих людей. Сварожич давав людям вогонь. Волос опікувався худобою (і давав їй гарну шерсть та вовну — волос). Стрибог керував вітрами. Лада — була богинею краси й порядку. Крім цих богів, вірили ще в домовиків, лісовиків, водяників і русалок (мавок). Тим богам ставили фігури й приносили жертви та молилися до них. Отже, запам’ятайте собі що ви є українці, нащадки тих українців, які з-перед дванадцяти століть заснували свою державу А столицею її було завжди місто Київ, «мати українських міст» і колиска цілої України. Складання жертви Дажбогові 2. Про Київського князя Олега Трохи більше певного знаємо'про князя Олега, який по смерті Аскольда і Дира став у Києві князювати. Літописець, — цебто такий чоловік, що описував пізніше історію, — назвав князя Олега «віщим князем», цебто таким незвичайним, що у всьому йому щастило й чого захотів, так те й було. Олег був могутнім князем, хоробрим та відважним полководцем. Він ходив у воєнні Князь Олег походи у близькі й далекі краї і завжди з багатою здобиччю вертався на Україну, в Київ. Його боялися й шанували за відвагу свої й чужі, і вже навіть найстарший тоді імператор Греції (Візантії) вів з ним переговори як рівний з рівним. Наслідком таких переговорів був торговельний договір, який уклав князь Олег з греками в році 911. Цей договір записаний в грецькій і в українській історії, і тому знаємо, що це є певна подія. Під договором підписався тоді князь Олег так: «Олег, великий князь український». У цім договорі імператор надавав можливість київським купцям привозити до тодішньої грецької столиці. Царгороду, свої товари: шкіри, мед, віск та продавати їх там — аз Греції вивозили наші купці овочі, срібні й золоті вироби, зброю, вина, дорогі тканини тощо. Літописець пише, що Олег виборов собі цей договір з греками своєю перемогою під Царгородом. Він вирушив на човнах (було їх дві тисячі, а в кожнім човні сиділи по 100 вояків) через Чорне море і приплив аж під Царгород. Коли обступив це місто кругом, грецький імператор налякався, що не переможе Олега. Тому вийшов за місто і попросив пощади й миру. Олег пристав на мир, але взяв з міста великі гроші — як викуп. На знак перемоги прибив князь Олег на воротах Царгорода свій щит. Через кілька літ після походу на Царгород Олег вирушив війною на східні сусідні держави, аж над Каспійське море і в теперішню Персію. Він до своєї смерті воював з ворогами України, і цілий світ знав уже тоді про хоробре українське військо. Як і коли саме князь Олег помер, того певно ніде не записано. Знаємо тільки, що його поховано десь у Києві, в кілька літ по тім договорі з Грецією. А пізніше князь Володимир наказав його кості викопати з могили й охрестити та поховати під мурами найкращої київської церкви, званої «Десятинною», про яку дальше ще будете читати. Про смерть князя Олега записав літописець ось такий дуже гарний переказ. Вибирався раз Олег у похід; а що вже був постарівся, то призадумався над тим, чи вернеться він ще у свій рідний Київ з того походу. А були тоді на Україні такі ворожбити-віщуни, що нібито те, що буде, вміли відгадати. То Олег прикликав одного такого старого ворожбита та й каже: — Поворожи мені, старче, коли я вмру і якою смертю! А той ворожбит сказав: — Великий ти, князю, воїн! Завжди ти під стрілами ворожими. Та не від стріли ти згинеш, бо вони тебе не беруть. Ти згинеш від свого любого коня. Засміявся князь та й каже: — Від коня загину? Де ж це може бути! Та послухаю тебе, старче, й відпущу свого коня любого, що вірним товаришем мені був у всіх воєнних пригодах! І велів князь Олег розсідлати свого коня й пустити на волю та добре годувати. А сам сів на іншого й вирушив на війну. Чи по році, чи по двох вернувся князь з походу. В’їжджає у свій двір у Києві та й питає: — А де мій кінь любий, білогривий? — Ого, князю! — відповідають слуги, — твій кінь уже давно згинув, а тільки його кості біліють за городом на могилі! Жаль стало Олегові любого коня. Він наказав показати йому ту могилу. А коли став над білим черепом свого улюбленця, сльозами зайшли його очі, і він з жалем промовив: — Не сповнилася твоя ворожба, старче! Бачиш, що мій кінь загинув, а я ще живу — то як же я від нього загинути можу? Та заледве договорив князь ці слова, як нагло щось їдке й гаряче впекло його в ногу; в очах йому потемніло, і він упав на землю. Дружинники кинулися його рятувати, аж бачать, а то гадюка вкусила князя в ногу. Вона то звила собі гніздо в черепі мертвого коня, і коли князь став необережно ногою на череп, гадюка виповзла й смертельно його вжалила. Так сповнилося віщування старця, бо Олег умер від свого коня, хоча й неживого. Цей гарний переказ про смерть князя Олега оспівали поети. Український літописець запевняє, що Олега призначив київським князем новгородський князь Рюрик, поки підросте його малий син Ігор. Отже, князь Олег був опікуном Ігоря, бо цей власне Ігор по смерті Олега став у Києві князем. Рюрик, який володів Новгородом Великим, був неукраїнського походження. Походив з роду варягів або норманнів, які в ті часи їздили по всіх усюдах, підкоряючи різні країни. Він прибув зі своєю дружиною до Новгорода з далекої Півночі, з півострова Скандинавського, звідти, де тепер є Норвегія. Ковгородяни займалися здебільшого торгівлею. Вони запросили Рюрика з його лицарською дружиною для своєї оборони перед різними чужими племенами. Ось так став Рюрик князем у Новгороді і дав початок пануючій відтак на Україні княжій династії, що звалася Рюриковичами. Новгородський князь Рюрик Як новгородяни Рюрика, так Аскольда й Дира кияни запросили для своєї оборони. І обидва князі теж були варягами, а що не полишили нащадків, то по них заволодів Києвом Рюриків родич — Олег. Що в Києві панував князь Ігор, це знаємо напевно, бо з того часу залишилася також писана пам'ятка. Це також торговельний договір (угода) з греками, укладена Князь Ігор у Царгороді року 944. Під договором стоїть підпис князя Ігоря, а крім нього, ще з двадцять імен, які називають себе «найсвітлішими й великими князями». Видно, що тоді на Україні було багато князів, і кожний з них мав свій малий округ, але всі вони мусили підкорятись великому князеві київському. А цей князь Ігор мав бути дуже завзятий і здібний, коли вмів держати стількох інших під своєю владою. Ігор справді був князь хоробрий і відважний. Як Олег, він вирушав часто в походи на далекий Царгород, або над Каспійське море й до Персії. Зі всіх тих походів вертався переможцем. Тільки з Царгородом не вдалося йому так, як Олегові. Греки кидали на українське військо якийсь огонь, що палив і ранив вояків. Це, мабуть, були такі вибухові набої, що їх греки викидали при помочі стрільного пороху. Українці ще такого не знали. Ви пам’ятаєте: Олег не вмер у бою з ворогами, так само й Ігор не згинув у битві. Його знищило плем’я, що називалося деревлянами. А було це так. Деревляни жили на північний захід від Києва (довкола Києва жило плем’я полян) і платили Ігореві данину, бо деревлянський князь був підлеглий київському. Раз вибрався князь Ігор зі своїм воєводою Свенельдом збирати від деревлян податки. Зловорожість воєводи так роз’юшила деревлян, що вони зібрали своє військо, напали на дружину Ігоря і розбили її. Самого Ігоря упіймали, прив’язали за ноги до двох зігнутих дерев, а потім ці дерева відпустили. Коли ця страшна звістка дійшла до Ігоревої жінки, княгині Ольги, вона постановила помститися. Рушила вона з військом на деревлян і несподівано зупинилась під їх столицею Іскоростенем. Народний переказ оповідає, що Ольга взяла місто хитро й підступно. Вона зажадала від деревлян з кожної хати данини — по парі голубів — і сказала, що з таким викупом піде собі назад. Деревляни були вдоволені, що так легко окупляться від помсти, й прислали княгині по два голуби від кожного дому. Тоді Ольга звеліла прив’язати до лапки кожному голубові віхтики з жаром і пустити вільно. Голуби полетіли до своїх хат, а під час польоту віхтя спалахнуло, і вмить усі хати почали горіти. Тоді Ольга здобула Іскоростень і прилучила землю деревлян до Київського князівства. Княгиня Ольга владарювала дуже мудро і зміцнила українську державу. Вона сама, перша з українських князів, прийняла християнську віру, бо тоді українці вірили ще у своїх поганських богів. Її християнське ім’я було Олена. Про розум і хитрість княгині Ольги свідчить ще така подія, записана в літописі. Коли Ольга, уже вдовою, приїхала до Царгорода, щоб там охреститися, то грецький імператор так уподобав собі її, що став просити її руки, цебто, щоб Ольга стала йому жінкою. Але Ользі не сподобався імператор, а зрештою, вона не хотіла лишитися в Греції, бажала вернутися в Україну, й тому взялася на хитрощі. Вона сказала: «Добре, вийду за тебе, але найперше мушу охреститися, бо ти християнин, а я ще поганка». Тоді Ольгу охрестили, а одним з кумів був імператор. Коли по хрещенню імператор пригадав Ользі її обіцянку, вона відповіла: «Я дуже радо була б твоєю дружиною, але ж ти мій хрещений батько, то не вільно тобі брати:за жінку свою хрещену дочку!» Імператор був безрадний і вкінці відпустив Ольгу з великими почестями. Ольга вернулася до Києва і ще довгі літа князювала на Україні. ' 3. Князь Святослав Хоробрий.Княгиня Ольга мала єдиного сина, Святослава. Він був відважний та хоробрий. Про його хоробрість знали всі сусіди України. Святослав усе своє життя і князювання провів не в Києві у палатах, але в походах, у полі, зі своїми воїнами, які його дуже любили, бо він жив так просто, як і вони. У похід не возив Святослав із собою ні казанів, ні наметів. Спав на землі, поклавши під голову сідло. їв просту страву: нарізував конину, або воловину, або м’ясо іншого звіря тоненькими шматочками, пік на вогні і так споживав страву. А на ворогів своїх не нападав хитро, несподівано, щоб їх заскочити. Ні! Він попереду себе посилав до того, на кого йшов походом, свого посла, щоб переказав ворогам його воєнний виклик: «Іду на вас!» І аж тоді йшов на ворога, який тимчасом підготувався до битви. Таким гарним звичаєм Святослав здобув собі пошану навіть у ворогів. Вони й,боялися його дуже, бо думали собі: «Коли він нас попереджає про свій похід, то видно, певний своєї перемоги; видно, що має велике військо». Такий-то князь-лицар став володарем України по смерті своєї матері, княгині Ольги. Він довго й не сидів у Києві, передав усю владу в державі своїм трьом синам: Ярополкові, Олегові й Володимирові. А міг він собі на це дозволити, бо князь Ігор і княгиня Ольга впорядкували державу так, що панували там лад і спокій. Багато походів зробив князь Святослав за своє життя. Багато воєн закінчив переможно й щасливо та багато воєнної здобичі привіз на Україну. Він побив хозарів, що мали тоді свою державу над рікою Волгою; побив народи підкавказької землі, що звалася тоді Тьмуторокань, а нині зветься Кубань, де живуть тепер кубанці, потомки запорозьких козаків. Потім побив ще болгар, що мали державу над Дунаєм. Раз, ще за життя княгині Ольги, прислав до Святослава грецький імператор Никифор Фока, посла з просьбою, щоб він ішов воювати з болгарами. А вони тоді над Дунаєм заснували свою державу. Болгарія тоді була державою сильною. Болгарський цар Петро наклав на грецького царя данину, і той мусив її платити. Та по якімсь часі грецькому цареві Никифорові стало соромно, що він платить данину болгарам. Він попросив у князя Святослава помочі проти болгар, а за це обіцяв йому велику нагороду, та й уже заздалегідь прислав дорогі дарунки. Ручна зброя з княжої доби: перші два мечі — варязькі, а третій — галійський. Святослав рушив зараз зі своїм військом на Балкани і побив болгарське військо. Болгарський цар з журби занедужав, а тоді Святослав вирішив залишитися в 'Болгарії. Він осів у місті Переяславі над Дунаєм і сидів там. Та зле зробив він, що не вернувся до Києва, бо вороги України, печеніги, як лиш почули, що Святослава нема на Україні, одразу рушили походом на Київ. Вони облягли столицю довкола, та кияни вислали посланців до Святослава, і він прибув з військом з Болгарії і прогнав печенігів. Однак і тепер Святослав не залишився в Києві, хоча перед смертю дуже просила його старенька мати, княгиня Ольга, щоб залишився біля неї. Але дарма. Воєнні пригоди тягнули його в походи. Коли померла княгиня Ольга, Святослав дуже величаво поховав свою неньку. Опісля передав усю владу в Києві своєму синові Ярополкові, у деревлян — Олегові, а в Новгороді — Володимирові, сам же рушив таки назад до Болгарії. Тимчасом грецький імператор погодився з болгарами і проти Святослава вийшло велике болгарське військо. Та Святослав розбив противника, а тоді рушив і на Цар-город. Грецький імператор, Іван Цімісхій, престолонаслідник Никифора, змушений був дати Святославові великі гроші й дарунки, щоб не нищив Царгорода. І переможець Святослав повернувся назад у Болгарію й осів там, тримаючи болгарського царя в неволі. Про цей похід Святослава на Царгород оповідають літописці таке. Коли князь оточив Царгород військом, греки радилися, що робити. І хтось порадив випробувати Святослава. Урадили передати йому дорогі дарунки й золотий меч. Посли принесли ці дарунки: дорогі шовки, вина, золото, срібло і меч і дивилися, що князь буде найбільше цінити. Святослав узяв усі дарунки і роздав своїм прибічникам, а меч приперезав собі до боку. Посли переказали все імператорові, а він сказав: «Це хоробрий вождь, коли він усе роздав, а меч собі залишив; годі з ним воювати!» І вирішив відкупитися. Та незабаром греки знову зібрали велике військо і вирішили прогнати Святослава з Болгарії. Вони оточили Святослава під містом Доростолем. Та Святослав не хотів піддатися і заохочував своїх воїнів до бою такими словами: «Нема вже нам де подітися! Хоч неволею мусимо стати до бою, а не посоромимо ж землі рідної та поляжемо тут кістьми, бо мертві сорому не мають. А втечемо, то буде нам сором на віки!». Довго витримували українські війська облогу ворожої переваги, аж нарешті помирився Святослав з царем чесно й полишив Болгарію. Очевидець так описує стрічу Святослава з грецьким царем над берегом Дунаю: «Український князь був одягнений просто, як його вояки, тільки у правому вусі мав дорогу сережку, та й сорочка на ньому біліша, як у вояків... Глиняний посуд з княжих часів Коли Святослав вертався з Болгарії до Києва, трапилося нещастя. Греки переказали печенігам, що Святослав іде з великим добром, набраним у Болгарії. Тоді печеніги напали зрадливо на Святослава біля Дніпрових порогів і вирізали всю його малу дружину. Самого Святослава печеніги вбили, а з його черепа зробив собі печенізький вождь чашу, окував її золотом і пив з неї вино. На тій чаші з Святославового черепа був такий напис: «Чужого шукаючи — своє втратив!». Так скінчив хоробрий кндзь Святослав своє войовниче життя. Загинув молодим: мав тридцять літ. Пом-стилося на ньому те, що воював не тільки, щоб боронити своєї землі, але щоб також здобувати чужі землі. Але лишив він по собі славного спадкоємця — свого сина Володимира. 4. Володимир Великий — «Ясне Сонечко України».Князь Святослав залишив трьох синів: Ярополка, Олега і Володимира. Князем у Києві і на цілу Україну захотів стати Ярополк. Він побив молодшого брата Олега, який княжив у Овручі, а тоді Володимир, який сидів у Новгороді, рушив на північ за море до варягів і просив у них помочі. Варяги дали йому поміч, і він побив Ярополка та в 980 році став київським князем. Україні він прислужився настільки, що за його часів та ще потім, за його сина, Ярослава Мудрого, Україна була найсильнішою державою за всі часи свого існування. Як же він зміцнив українську державу? Насамперед, зібрав він усі українські землі під свою руку і вся Україна мала тільки йому коритися. Він також повідбирав українські землі від ворожих сусідів, які ті землі раніше завоювали. Наприклад, на заході прилучив Червенські та й інші городи, від литовців узяв Побужжя (землі над Бугом), а також прилучив до своєї держави українську землю за Карпатами. Злучивши так усі українські землі в одне ціле, князь Володимир забезпечив їх від ворогів. Одних ворогів переміг, а з іншими помирився, так, щоб Україна мала спокій. Він жив у згоді з сусідніми народами й державами, як от з поляками, греками, болгарами, чехами й мадярами. Клопіт мав тільки з печенігами, які раз-у-раз нападали на українські землі від сходу і нищили села й міста. З ними зводив Володимир численні бої. Про бої є різні оповідання, а одне описує таку битву. Князь Володимир Великий Раз печеніги підійшли під самий Київ, і проти них вийшов Володимир з військом. А тоді вождь печенігів промовив до нього так: «Не проливаймо крові наших воїнів, але виберім зі своїх військ по одному силачеві: я одного і ти одного, і нехай вони стануть до двобою. Як твій мого поборе, то ми заберемося з України, а коли мій поб'є твого — тоді ми вас будемо три роки воювати». Зажурився Володимир, чи знайде у своїм війську такого силача, щоб поборов страшного печеніга. Аж зголосився Кирило Кожум’яка, який шкіри виправляв, і сказав, що буде боротися з печенігом. І зійшовся Кирило той з печенігом. Печеніг був страшенно високий і грубезний, а наш Кирило маленький, тож Володимир боявся, що не поборе він печеніга. Але як Кирило зловив печеніга у свої руки, то в того лише кістки хряснули — такий Кожум’яка сильний був! Коли Кирило переміг велетня, тоді печеніги повтікали у степи, і вже Володимир мав з ними спокій. Забезпечивши українську державу від зовнішніх ворогів, Володимир почав скріплювати її і зсередини. Щоб здобути собі вірність і любов народу, Володимир не владарював сам-один, але прикликав на пораду старих мудрих людей, вибраних з волі народу. Він часто запрошував багато народу до себе в гостину; спомагав бідних, старців і калік, помагав сиротам і вдовам. То не диво, що всі називали його ласкавим батечком і «Сонечком Ясним». Та найважливіше, що він зробив для України, було те, що сам прийняв християнську віру й охрестив увесь народ. Тоді найкращою і найкультурнішою державою у світі^ була Візантія зі столицею Царгоро-дом (нині Константинополь або Стамбул). Це була християнська держава, а Русь-Україна була тоді ще поганська. Тож, щоби перейняти від своїх сусідів греків з Візантії ту культуру й освіту, що була вкрай необхідна для розвитку народу — князь Володимир прийняв і християнську віру. З Візантією єднав Володимира вже раніше тісний союз, бо він був одружений з сестрою візантійського імператора, Анною, яка була християнкою. — У 988 році, влітку, він запросив на Україну, грецького митрополита і священиків, і вони почали хрестити народ, найперше в Києві, а потім у цілій державі. Людей хрещено в ріці (в Києві у Дніпрі). Матері тримали дітей на руках. Кого охрестили, тому давали хрестик на шию. Всіх поганських ідолів (божків) казав Володимир потопити в Дніпрі. Від того часу, як Україна стала християнською, почала ширитися в нас наука й освіта. Від того часу почали учені монахи писати українську історію, і тому ми про Володимира знаємо вже багато більше, як про давніх князів — Олега, Ігоря й Святослава, бо за них ще й письменних людей майже не було на Україні, отже хто міг записувати те, що діялося? Хрещення киян у Дніпрі За часів Володимира і Ярослава Мудрого жив у Києві учений монах Нестор, який списав у великій книзі все те, що відбувалося на Україні від найдавніших часів аж до часів князя Ярослава. Ця книга зветься «Несторів літопис». По Несторові було ще кілька літописців із пізніших часів. Літописець Нестор Упорядкувавши так цілу державу, Володимир пона-становлював по різних городах (містах) своїх синів, а сам сидів у Києві і правив цілою державою. Він заснував інші нові міста, серед них — Володимир на Волині. Побудував князь також багато церков, як у Києві, так і по інших містах. Найкращою була Десятинна церква в Києві, звана так тому, що князь давав на неї десяту частину зі своїх прибутків. Володимир наказав карбувати перші срібні українські гроші. На одній стороні монети було зображення Володимира на престолі, а на другій — державний герб — тризуб. Володимира названо Великим тому, що зробив він великою і міцною Українську державу. Він умер у 1015 р., отже, князював 35 літ. Його поховали в Десятинній церкві. Українська Церква іменує його святим тому, що він охрестив Україну. 5. Князь Ярослав Мудрий По смерті Володимира почалася війна між його синами за княжий престол у Києві. Володимир залишив синів Бориса, Гліба, Святополка, Святослава, Ярослава і Мстислава. Найбільше любив Володимир сина Бориса і хотів, щоб він прийняв по нім княжу владу в Києві. Та смерть захопила Володимира, коли Бориса не було в Києві. Він далеко в степу воював з печенігами. Тим скористався Святополк, який присутній був при смерті батька і проголосив себе київським ішязем. Та щоб забезпечити себе від несподіванок, він вислав свЬїх вояків напроти Бориса, звелівши його вбити. Так само підступно убив Святополк Гліба й Святослава. Почув про ті злочини брата Ярослав, який князював у Новгороді. Він зібрав велике військо і рушив на Київ, покарати Святополка. Але той закликав на поміч польського короля Болеслава, подарувавши за це Червен-ські городи. Болеслав був з польським військом і разом зі Святополком таки побив Ярослава. Але потім, як Болеслав вернувся до Польщі, Ярослав знову пішов на Святополка і над річкою Альтою розбив його військо. Святополк змушений був утікати і десь потім згинув без вісті. За те, що Святополк вбивав рідних братів, прозвав його народ Окаянним. Тепер Ярослав став уже князем у Києві і задумав зібрати воєдино решту земель. Та на сході України князював ще його останній брат, Мстислав. Це був князь дуже хоробрий. Він раз по раз ставав до бою з печенігами, половцями, касогами й іншими ворогами України. Оповідають, що він раз боровся з князем касогів (черкесів) Редедею. Щоб не проливати крові війська, оба князі, Редедя і Мстислав вийшли на середину поля і стали боротися. Та хоч який сильний був Редедя, то таки Мстислав притиснув його до землі і вбив. Відтоді касоги платили Мстиславові данину. Не диво, що коли Мстислав зійшовся з Ярославом коло Чигирина, то Мстиславове військо розбило сили Ярослава, і Ярослав кинувся тікати. Але Мстислав шанував старшого брата. Тому наздогнав його і сказав: «Брате, ти старший! Вертайся до Києва і князюй собі здоров над усією правобічною Україною, а я буду князем лівобіч Дніпра!» Ярослав згодився на це і відтоді, аж до смерті Мстислава, брати жили в згоді. Мстислав навіть пішов з Ярославом і поміг йому відібрати від поляків Червенські городи, що їх Святополк дав був за поміч польському королеві Болеславові Хороброму. По смерті Мстислава став Ярослав єдиним князем усіх широких українських земель. Щоб забезпечити Україну від нападів ворогів, він побудував на межах держави багато твердинь. Над рікою Сяном звів він тоді город, укріпив його, Місто від його імені назвали Ярославом. Відтак, остаточно розбивши печенігів під самим Києвом, Ярослав на тім місці побудував величаву церкву св. Софії, яка стоїть донині. Забезпечивши державу від ворогів, він дбав про лад і спокій в краю, а щоб всі суди однаково і справедливо судили, дав наказ списати усі права в одну книгу і назвав її «Руська Правда». З цієї книги видно, що давні наші предки дуже цінили людську честь, не любили злодіїв та убійників, шанували старших. Були також доброго серця, бо не запровадили кари смерті; за всякий злочин можна було викупитися грішми, а найтяжчою карою було вигнання з рідного краю (за крадіж коней і за підпал). Князь Ярослав будував церкви, а при них заводив школи, поширюючи освіту. Своїми мудрими розпорядженнями і законами Ярослав зміцнив українську державу так, що сусідні чужі держави дбали про його приязнь і єдналися з його родом. Ярославові сини одружені були з чужоземними королівнами, а дочки з королями. Його син Всеволод оженився з грецькою царівною; дочка Єлисавета вийшла заміж за норвезького короля Гаральда, а княжна Ганна — за французького короля Генрика II. Сам Ярослав був жонатий з дочкою шведського короля. Князь Ярослав Мудрий Перед смертю поділив Ярослав цілу Україну на окремі землі, або на так звані «уділи», і до кожного уділу призначив одного сина. Але наказав їм коритися владі найстаршого князя в Києві, а ним призначив сина Ізяслава, Своєму внукові Ростиславові дав Галичину, і відтоді починається рід галицьких князів Ростиславовичів. З надією, що по нім буде Україна сильна і славна, вмер Ярослав Мудрий взимку 1054 року, маючи 75 років. Панував він 35 літ. Його поховали в церкві св. Софії у мармуровій домовині. Поряд з Володимиром Великим Ярослав — один з найславніших українських князів. За своє князювання дістав Ярослав імення «Мудрого». Чи сповнилися його надії і чи сини князювали в згоді, — про те прочитаємо далі. 6. Князь Володимир Мономах Ви вже знаєте, що Ярослав Мудрий мав п’ятеро синів: Ізяслава, Святослава, Всеволода, Ігоря і Володимира. Між тих синів поділив він цілу Україну на п’ять уділів, а ще шостий уділ, Галичину, дав своеглу внукові Ростиславові, синові Володимира’ На жаль, сини Ярослава Мудрого не жили по батьківській смерті в згоді так, як того бажав їх славний батько. Вони відразу почали між собою воювати, і тим скористалися нові вор,оги України — половці, що прийшли тоді з-над Каспійських степів. По смерті Ярослава князював у Києві його найстарший син Ізяслав. Він часто воював з братами Святославом і Всеволодом, закликаючи на допомогу навіть польського короля Болеслава II Сміливого, який був його швагром. Київським князем по смерті Ізяслава став його молодший брат Всеволод. Мав він багато клопоту з половцями. Всеволод остаточно віддав Галичину синам Ростислава — Василькові і Володареві. По Всеволоді князював у Києві Святополк, син Ізяслава. За його часів половці так уже шарпали Україну, що треба було піти на них війною. За порадою Всеволодового сина, князя Володимира Мономаха, зібралися всі князі в 1103 році, рушили війною на половців і розгромили їх. Після смерті Святополка кияни запросили Володимира на князівський престол. Його згідливість і хоробрість знали всі і сподівалися, що він знову зміцнить Україну так, як його дід — Ярослав Мудрий і прадід — Володимир Великий. Надії киян і цілої України здійснилися. Володимир князював дуже розумно й справедливо та обороняв край од половців та інших ворогів. Він знову зібрав у своїх руках всі українські землі, >крім Галичини, де тоді вже князювали самостійно галицькі князі з роду Ростислава. З половцями воював Володимир понад вісімдесят разів і взяв у полон триста половецьких князів; відтоді половці служили вже українським князям. Любив він правду і щодня сам судив людей на своєму дворі; а суд його був справедливий. Мономах заступався за убогих і слабих перед багатими й сильними. Так само не позволяв, щоб князі билися або сварилися між собою. Щоб злучити всі українські сили проти ворогів, Володимир скликав два рази всіх князів на з’їзд. На тих з’їздах князі присягали на Євангеліє і цілували хрест що житимуть у згоді між собою. Це дуже зміцнило українську державу. Слава про Мономаха йшла по всіх краях. Кажуть, що грецький імператор Костянтин Мономах прислав йому дорогі дарунки, між якими був золотий вінець з хрестом зверху. Цей вінець називався «шапкою Мономаха» і тому й князя Володимира* назвали Мономахом. Він мав до цієї назви право ще й тому, що його мати була дочкою грецького імператора Мономаха. Володимир Мономах князював у Києві 12 літ і вмер 1125 року. Його поховали у церкві св. Софії в Києві. Умираючи, він залишив своїм синам заповіт, поучаючи, як мають чесно і згідно жити, щоб рідний край зріс і зміцнів. Він пише в тому заповіті так: «Більш над усе майте страх Божий. Не лінуйтеся, не покладайтесь на бояр і на воєвод — а самі доглядайте за всім. Шануйте старого чоловіка, як батька, а молодого, як брата. Будьте справедливими суддями, присяги не ламайте. Гостей і послів вітайте, як не дарунками, то напоями, бо вони по чужих землях несуть добру і злу славу. Не забувайте того, що знаєте, а чого не знаєте, того научайтесь». Постать Володимира Мономаха, поруч Володимира Великого і Ярослава Мудрого, належить до найсвітліших в історії українського народу. 7. Останні київські князі Мономах лишив кількох синів, а з них найвідоміші — Мстислав, Ярололк, Вячеслав і Юрій. По смерті батька князем у Києві став Мстислав. Він був князем мудрим і справедливим і старався управляти державою так, як заповідав його батько. Але князював він недовго, всього лиш 7 літ. А по його смерті настають лихі часи на Україні. Всі князі прагнуть до панування в Києві, а з того, як завжди, користуються вороги і шарпають Україну, тому Київ підупадає. Сини Мстислава намагалися зробити Київ власністю свого роду, Мстиславичів, але на них ідуть війною інші сини Мономаха, себто їх стрийки (дядьки). Один з них — Ярополк, таки став київським князем. Та хоч був це хоробрий воїн, не зумів, однак, завести ладу й спокою. Він також князює тільки сім літ і вмирає, а його спадкоємцем стає його брат, третій син Моно-маха — Вячеслав. Вячеслава зараз таки проганяє з Києва Всеволод Чернігівський не з роду Мономаха, а сам забирає Київ для себе. Він здирав з киян великі податки, а котрі міста чй села не хотіли платити, на тих він спроваджував половців зі степу. За це кияни зненавиділи його, і коли він по семи літах умер, то покликали собі на князя Мономахового внука, а Мстиславового сина — Ізяслава Мстиславовича. Ізяслав виявйвся добрим князем, старався кріпко тримати в злуці всі українські землі і не допускати до воєн за Київ. Але йому не давав спокою четвертий син Мономаха — Юрій, званий Суздальським, бо князював далеко на півночі, у місті Суздалі. Називали його «Довгорукий» бо справді мав чомусь-то довгі руки Юрій створив там на півночі свою окрему державу Населяли ту державу фінни з племені чудь, а до них він спровадив з півночі України ще багато українців. З тої-то мішанини людей почав народжуватися' новий народ і нова держава, названа Московською. Пішла ця назва від міста Москви, яке заложив той-таки Юрій, Мономахів син. Нащадки Юрія Довгорукого, хоча й походили з українського роду, стали потім найбільшими ворогами України. Юрій сподобав собі північні землі, бо той мішаний народ був йому слухняний, і в краю був спокій, та ніякий інший український князь не лакомився на ці землі. Але Юрій захотів мати й Київ, бо київському князеві тоді належала найбільша пошана. Тому усе своє життя воював він з Ізяславом за Київ. У тій боротьбі брали участь майже всі князі: одні стали на боці Ізяслава, а інші підтримували Юрія. Юрієві вдалося здобути Київ, але він князював там заледве кілька місяців, бо кияни зрозуміли, що він уже не дбає про Україну, а тільки про свій Суздаль і Москву. Тому прогнали його, а Ізяслав князював у Києві далі аж до своєї смерті. По смерті Ізяслава став князем його брат — Ростислав. Юрій Довгорукий знов здобув Київ, але скоро потім умер, а в Києві продовжував князювати Ростислав, внук Мономаха, брат Ізяслава. Це був останній київський князь, що ще мав пошану у своїх і в чужих і вдержував спокій у державі. Князював вісім літ, а по його смерті зайняв київський престол син Ізяслава — Мстислав. За цього Мстислава прийшов на Київ, і з тим на Україну останній удар. Син Юрія Довгорукого — князь Андрій Боголюбський — зовсім уже відчужився від України й, сидячи в Суздалі та в Москві, зависно поглядав на Київ, що все ще був величавим містом. Нарешті, 10 березня 1169 року він зі своїм військом напав на Київ і знищив його. Повбивав усіх киян, а жінок забрав у неволю. Пограбував церкви і навіть забрав з собою образи. Відтоді Київ на довгі віки підупав і втратив своє давнє значення. Князі ще володіють своїми уділами на Україні, але великої сили вже не мають. На півночі росте в силу Москва, цебто пізніша Росія, а на заході постає самостійна велика Галицько-Волинська держава, що сягала від Сяну аж до Дунаю. Тут запам’ятаймо собі те, що через суперечки князів з роду славного Мономаха Київ занепав, а один із синів Мономаха — Юрій Довгорукий і його син Андрій дали початок московському народові, який справді ще й донині має ті «довгі руки» і все посягає ними по Україну. 8. Похід князя Ігоря «а половців 17ригадайте собі, про що вже оповідалося раніше. Українські князі, починаючи від Святослава Завойовника, постійно воювали з печенігами. Печенігів нарешті розбив Ярослав Мудрий так, що вони вже не мали сили нападати на українські землі, а до того ще знищили їх нові степовики монгольського племені - половці. Половці прийшли з Азії, розбили печенігів і зайняли землі між ріками Доном і Волгою. У 1068 році, за князя Ізяслава, вони вперше напали на Переяслав, бо туди було їм найближче. Розбивши над річкою Альтою війська трьох князів Ізяслава, Святослава і Всеволода, — половці рушили на Київщину і нищили все по дорозі. У тому помагали їм деякі безчесні князі, закликаючи їх на поміч проти власних братів. Врешті Володимир Мономах у 1097 році скликав з’їзд князів і там усі присягнули — одностайно стати на половців. Похід відбувся через шість років, тобто 1103 року. Майже всі українські князі зібралися тоді над Дніпром, на острові Хортиці де потім була Січ Запорозька. Половці йдуть походом на Україну Прибуло й українське військо з Галичини, де тоді князювали перші Ростиславичі. Галичани припливли Дністром до Чорного Моря, а звідси перейшли до Дніпра і попливли горі Дніпром до Хортиці. Тоді всі разом; під проводом Володимира Мономаха, рушили в степи, роз-били військо половців та й узяли дванадцять їх князів у полон. Відтоді Україна мала спокій на яких 50 літ. Але пізніше, як князі знову завели між собою чвари та війни, половці роззухвалилися й взялися нападати на Україну. Деякі князі, найчастіше переяславські й чернігівські, билися з ними, але ке могли їх перемогти. Аж у 1184 році київський князь Святослав, з князями Рюриком та Ярославом Чернігівським, вирішили піти спільно на половців. Вони знову закликали всіх князів одностайно стати до бою з ворогами, і князі погодилися. Разом з іншими прислав своїх воїнів Ярослав Осьмо-мисл, тодішній князь галицький. У липні 1184 року в степу, за річкою Орел, стрілися вони з половецьким ханом Кончаком. Половці були переможені, а їхнього хана Кончака взяли в полон. Думали, що вже буде спокій. Та як лише Кончак викупився з неволі, то знову зібрав своїх половців і рушив на Україну весною 1185 р. Поблизу Хорола зійшлися з ним князі Святослав і Рюрик, а з собою мали ще «чорних клобуків», що походили з монгольського роду торків і служили українським князям. Кончак оборонявся довго і стріляв «грецьким вогнем», але ке встояв і кинувся утікати. Це було на самий Великдень. Князі вислали за ним в погоню «чорних клобуків» (народ той звався так від чорних шапок, що їх носили, а шапка у староукраїнській мові називалася «клобук»), а самі йшли з військом за ними. І був би, може, Кончак утік аж за Дін, але за ним погналися, наперед, старші князі: князь Новгороду Сіверського Ігор, і його брат, князь курський Буй-Тур Всеволод, обидва сини Святославові, а з ними ще син Ігоря, Володимир з Путивля, та й братанич, Святослав Рильський. Вони хотіли прислужитися рідному краєві, бо мали хоробре військо, але було його мало, отож Кончак зібрав половців і по довгій битві розбив їх і знову рушив на Україну. Цей похід Ігоря Святославовича на половців оспівує невідомий український поет з тих часів, певно, якийсь лицар, що був у Ігоревій дружині. Пише він про цей похід у своїй поемі «Слово о полку Ігоря». Ця поема така гарна, що хочемо коротко розказати її зміст, поки ви, молоді читачі, прочитаєте її колись усю від початку й до кінця. Зловісні знаки на небі перед Ігоревою дружиною Як тільки до Ігоря долучився брат Буй-Тур Всеволод зі своїми хоробрими воїнами, тоді рушили вони в степи. Та на небі показалися зловісні знаки, що їх поет уважає за ворожбу нещастя. Сонце притьмилося, звіялася буря, військо почало непокоїтись. Але Ігор став перед військом і гукнув голосно: Князь Ігор Святославович — Браття! Лучче згинути в поході, аніж завертатися собі на сором! Ходім аж до Дону, щоб шолом води з нього зачерпнути, або копіє (спис) зломити і вмерти! І рушили далі. Вдосвіта стали над річкою Каялою, що впадає до Озівського моря (тепер ця річка зветься Калміжа), вишикувалися в ряди й загородили степ червоними щитами, наче муром. Це було в п’ятницю рано. Кончак і Гза, половецькі хани, виступили зі своїм військом, і почалася страшна битва. Першого дня наші князі побили половців, забрали в них багато майна й хоругов, що їх воїни кинули до ніг хороброму Ігореві Святославичеві. Настала ніч, і здавалося, що половці вже повтікали. Але досвіта в суботу вони знову кинулися в битву й билися розпучливо. Списи ломилися, мечі щербилися, дудніла земля над Каялою, бо з-над Дону й Донця йшли з войовничими вигуками нові сили половців своїм на поміч. Билися знову цілу суботу. Буй-Тур Всеволод рубав ворожі голови, як ліс, та що зрубає десять, а на місце стає живих двадцять. А йому на поміч шле останнє своє військо брат Ігор. І билися так цілу суботу, і знову битва була нерішена. А в неділю рано зійшлися знову, та вже не було сили у хоробрих лицарів. До полудня майже всі погинули, а князів узяли половецькі хани в неволю. Взяли Ігоря, і Всеволода, і Володимира, і Святослава. Поет каже, що від того посумніла вся українська земля, а київський князь Святослав мав тої ночі страшний сон, який віщував йому, що його сини (себто піддані йому князі) Ігор і Всеволод у велику біду потрапили. А як дійшла до Києва страшна вістка про битву над Каялою, то заплакала вся Україна й заридала Ігорева дружина, княгиня Ярославна, у Путивлі. Поет закликає всіх українських князів, щоб пішли помститися за Ігоря, бо половці й до них незабаром доберуться. І справді, відразу після тієї трагічної битви, половці знову кинулися на Україну і спустошили її аж по сам Київ. Та князь Ігор не довго був у половецькій неволі. Йому пощастило познайомитися з половчином Овлу-ром, і той допоміг князеві втекти з неволі на Україну. Невідомий поет описує його втечу і те, як половці пустилися рано за ним у погоню, але не здогнали. Ігор летів птахом і щасливо дістався у Новгород. І тоді зраділа вся Україна. У два роки пізніше визволилися з неволі й інші князі та повернулися додому. А половці вже й не нападали, бо були дуже ослаблені тою битвою, а з Азії загрозив їм інший народ монгольського походження — татари, що потім розбили їх зовсім, і самі почали шарпати Україну. Поема «Слово о полку Ігоревім», де описується битва над Каялою, така гарна, що можна її порівнювати з найкращими творами світової літератури. А написав її український лицар, імені якого ми досі не знаємо, у 12-ім столітті, тому 800 літ. «Слово о полку Ігоревім» переконує, що культура на Україні була тоді дуже висока. * * Отак описали ми коротко головні події з часів, коли Українською державою управляли київські князі, то коли Київ був справді столицею всіх українських земель. Ці часи в нашій історії мають назву Київської доби. Вона тривала від початків Української держави, тобто від якого 700 року, до зруйнування Києва в<1169 р., отже майже 500 літ *. Та вже, певно, й з того короткого опису ви зрозуміли, що ця держава й її славна столиця були б проіснували багато довше, а може, була б і до нині, якби всі князі жили в згоді й спільно воювали з противниками України. А ця незгода більше пошкодила, ніж вороги. У правдивості цього переконаєтеся, читаючи подальшу історію рідного народу. І тому вже тепер затямте собі, що мусимо всі в згоді і єдності жити, бо велику правду містить в собі наша стара приповідка, що, «згода — будує, а незгода — руйнує». Частина друга О, Галиче рідний, сину України! Дивлюся й плачу нині над тобою: Який ти бідний, в поневірці й тліні. Обдертий з блиску лихою судьбою, Наче прошак той — аж сумно згадати, Що нині з блиску і з багацтва твого Остались звалища з князів палати І назва Галич — ось і стільки всього! СИЛЬВЕСТЕР КАЛИНЕЦЬ В першій добі світлого розвитку Української держави Київ був наймогутнішим містом на всій Україні і був дійсною столицею тодішньої великої Української держави. Київський князь був найстарший між іншими українськими князями, і вони звичайно його слухали. Та часто також деякі так звані удільні князі повставали проти великого князя київського, йшли на нього війною і навіть брали собі на поміч ворогів України, як от печенігів або половців, щоб повалити київського князя і собі засісти на престолі в Києві. Бувало й так, що всі українські князі ділилися на два табори: одні боронили київського князя, інші йшли проти нього, бажаючи посадити в Києві когось з-поміж себе. От через такі княжі міжусобиці (часто навіть між рідними братами) та ще й через те, що до Кисва мали через ті братовбивчі чвари легкий доступ степові племена печенігів, половців та інших народів, Київ почав підупадати і втрачав помалу свою давню силу і значення. Через те вже й удільні князі не дуже лако-милися на Київ, але засновували собі свої нові держави й столиці в подальших землях, на півночі й на заході від Києва, де було безпечніше. Вже один правнук Ярослава Мудрого, а син Володимира Мономаха, якого звали Юрій Довгорукий, сподобав собі північні землі й, осівши там, заснував державу, що дала початок Московській (російській) державі і московському народові. Цей Юрій чимало спричинився до занепаду Києва, а потім його син Андрій Еоголюб-ський напав у році 1169 на Київ і зруйнував його до решти, забираючи навіть ікони з київських церков. За цього Андрія почала вже по-справжньому міцніти Московська держава, яка й донині є завзятим ворогом України. Але Українська держава відразу не занепала, хоча Київ був знищений. Вона проіснувала ще потім з 200 літ, тільки її ядро пересунулося на захід, на ті землі, де є нині Східна Галичина, Волинь і Холмщина. Ці землі вже й давніше, перед Володимиром Великим, належали до Української держави, а потім на короткий час дісталися під владу Польщі, але Володимир знову відібрав їх від західних сусідів. Ці землі були удільним побічним князівством і підкорялися всьому Києву. Коли Київ підупав, вони стали осередком Української держави. І був потім час, що галицькі князі мали і Київ під своєю рукою і посилали туди своїх намісників. У період найбільшого розквіту цієї держави належали до неї ще нинішня Буковина, а навіть Румунія до гирла Дунаю та Закарпатська Україна з містом Ужгородом. Одним з найперших галицьких' князів був син Володимира Великого Борис, а потім Всеволод. Пізніше панували тут коротко ще різні князі. Але Галицько-Волинська держава по-справжньому почала входити в силу, як ці землі дістав у 1050 році князь Ростислав, син Володимира Ярославича, себто внук Ярослава Мудрого, а правнук Володимира Великого. З того бачимо, що в той час, як на півночі одні внуки і правнуки Ярослава Мудрого забули й відчужилися від свого народу й збудували Московську державу, то в Галичині й на Волині інші нащадки продовжують існування Української держави. Про цю Галицько-Волинську державу власне пишемо в цій частині. Князь Ростислав недовго панував у Галичині, бо по десяти роках мусив утікати від київського князя Ізяслава і потім згинув аж у Тьмуторокані (там, де нині Кубань). Та по нім лишилися його сини: Рюрик, Володар і Василько. Ці брати жили між собою у великій згоді й давали всім іншим князям добрий приклад. Коли Володимир Мономах скликав з’їзд князів у Любечі поблизу Києва, щоб їх усіх помирити, — то на тім з'їзді ці три брати Ростиславичі (сини Ростислава) впімнулися за свою батьківщину — Галичину, яку їхньому батькові неправно відібрав київський князь Ізяслав. Князі згодилися й ухвалили віддати Галичину Ростиславичам; а що Галичина складалася тоді ще з трьох малих князівств, то їх розділили між трьох братів так: Рюрик дістав Звенигород (нині село недалеко Львова), Володар дістав Перемишль (одно з найстарших галицьких міст), а Василько дістав Теребовлю. Але цим трьом згідливим братам не дали спокійно княаювати в Галичині. Хоча всі ухвалили такий поділ, одразу дехто почав снувати на братів зраду. Волинський князь Давид шепнув київському Святополкові, що Василько ніби хоче відібрати від нього Київ. Святополк повірив і захотів помститися Василькові. Він запросив Василька ніби в гості до себе, а коли цей поїхав, то його зловили під Києвом Святополкові слуги і викололи очі, а потім відвезли його до того лихого князя Давида на Волинь. Володар довідався, що зробили його любому братові, і пішов з військом, побив Давида і визволив Василька. Василько, хоч зовсім сліпий, князював у Теребовлі Тепер уже здавалося, що всі три брати спокійно заживуть у своїх землях. Та незабаром знову київський князь Всеволод пішов на Галичину. Але під Перемишлем у 1084 році розбили його всі три брати Ростиславичі й спільними силами оборонили свої княжі уділи. Незабаром Рюрик умер, а Володар і Василько, поділилися Галичиною пополовині. Володар сидів дальше в Перемишлі, а Василько у Теребовлі. Ці два брати жили у великій згоді і спільно оборонялися перед усякими напастями. Київський князь Святополк позаздрив галицьким князям, що їхні володіння міцніють, і через пять літ по смерті Рюрика (1099 р.) рушив війною на Галичину. На поміч собі прикликав ще угрів (мадярів), які вже тоді мали свою державу за Карпатами. Та Василько й Володар зібрали велике військо і ще попросили собі на поміч половців. Коли Святополк київський обліг Перемишль, Василько і Володар його військо й угрів розбили, аж київський князь ледве живий утік з бойовища і вже потім не лакомився на Галичину. Та й угри не думали вже більше про похід на Перемишль. Князь Володар забезпечив свої кордони від заходу й півночі, а почуваючи себе сильним, часто ходив війною на Польщу, аж за Віслу. Поляки радилися, як би його зловити, а що не могли силою, то задумали підступом. У князя Володаря був один дворянин, Петро Власт, який прикинувся, що буцімто він утік з Польщі, де його страшно скривдили. Коли Власт поїхав, якось з Володарем у ліси в околиці Дубецька на лови, то завів князя в густі хащі, кажучи, що там найдуть великого звіря. А була там польська засідка, яка зненацька зловила Володаря і забрала в полон. З тої неволі викупив потім Володаря його брат Василько, князь теребо-вельський, давши за нього викуп 20 000 срібних гривен. Повернувшись із польського полону, князь Володар уже недовго жив. Він умер в 1124 році, через кілька місяців по смерті Василька. Отже, обидва князювали майже по ЗО літ і дуже зміцнили Галицьку державу, столицею якої було тоді місто Перемишль над рікою Сяном. 2. Зріст Галицького князівства Один з трьох братів Ростиславичів, Рюрик, умер, не залишивши спадкоємців, а Василько і Володар лишили колений по два сини. Володар мав двох синів: Ростислава і Володимирка, а Василько лишив Юрія та Івана. Ці чотири князі мирно поділилися батьківщиною так, що Ростислав узяв собі Перемишль, Володимирко Зве-нигород, Юрій дістав Галич, а Іван Теребовлю. Та вже за кілька літ Ростислав умер. Тоді Володимирко дав синові Ростислава Іванові Звенигород, а сам перебрався в Перемишль. Через десять літ повмирали обидва сини Василька, Юрій та Іван, не лишивши нащадків. Тоді Володимирко прилучив і їх землі до своєї Перемищини, а хотячи мати вже всю галицьку землю під своєю рукою, допустився одного негарного діла. Прогнав він свого братанича Івана Ростиславича, званого потім «Берладником», зі Звенигорода та й забрав і його землю. Та не тільки для своєї користі зробив він це, а щоб збільшити державу, щоб могла вона краще розвиватися та легше опиратися ворожому натискові. Князеві Іванові Ростиславичу дав він кілька городів (міст) і багато сіл, щоб мав з чого жити. Ставши тепер єдиним князем великої держави, Володимирко, син Володаря, переніс свою столицю з Перемишля до Галича: Перемишль лежав майже на кордоні його держави, а Галич був посередині, — отже, звідси князювати було вигідніше. Всі землі творили тепер Галицьке князівство, яке взяло свою назву від міста Галича. Воно сягало від Сяна і Вислока на заході, аж по Дунай на південний схід. Отже, крім нинішньої Галичини ще займало всю Буковину і майже всю ту землю, де нині корінна Румунія. Ще донині є в Румунії над Дунаєм місто Галац. Це місто, власне, звалося Малий Галич, на противагу до Великого Галича над Дністром, що був тоді потужним містом з пишним княжим замком на горі, палатами і кількадесятьма церквами, від яких залишилися тільки незначні сліди. Державу з’єднав і свою столицю до Галича переніс Володимирко в 1140 році, отже, князюючи вже 20 літ. Він відчував себе настільки могутнім, що перестав слухати князя київського, якого роль, як знаємо, вже тоді значно зменшилася. За це тодішній київський князь Всеволод та інші запрошені ним князі рушили війною на Володимирка. їм на поміч прийшли ще поляки й угри, бо король угорський Гейза був у страху, що в сусідстві з ним росте така сильна держава, яка легко могла б сягнути й за Карпати. Володимирко не встояв перед такими силами і під Перемишлем програв битву. Але він був настільки розумний і хитрий, що перемовив київського князя помиритися з ним, а за це дав йому викуп 1 400 гривен срібла. Ворожі війська пішли геть з Галичини, і Володимирко мав змогу далі дбати про те, як би то всякими способами зміцнити свою державу. Але перед тим мусив ще розправитися зі своїми боярами. Бояри, цебто тодішні знатні люди і високі урядники, не сподобали собі Володимирка, бо він був дуже владний і не давав їм волі, яку вони мали за інших князів. І якось, коли князь поїхав на полювання над річку Тисьменицю, бояри збунтувалися і вибрали собі князем того Івана Берладника, якому Володимирко відібрав був Звенигород. Володимирко вернувся з полювання і застав замкнені брами Галича. Тоді обліг він Галич і тримав місто три тижні в облозі, а коли нарешті здобув його і багатьох бояр покарав смертю, то Іван утік до Києва. Він тинявся ще довго потім по світі і загинув у місті Берладі, що було українською фортецею над Дунаєм, при гирлі Прута. Тимчасом у Києві став князем Ізяслав II. Як Володимирко довідався, що і цей князь готується йти на нього війною, тоді звернувся за поміччю до Юрія Довгорукого, того, що ворогував з київським князем і, як знаємо, дав початок Московській державі. Князь Довгорукий рушив на Україну, але Ізяслав побив його, а тоді рушив і на Володимирка, щоб покарати його. Він розбив Володимирка, і той мусів присягнути на хресті, що віддасть захоплені в Ізяслава міста і буде його слухати. Та,як тільки Ізяслав вийшов з Галичини, виявилося, що Володимирко не думає ані віддавати міст, ані скорятися князеві київському, лише думає над тим, як би то забезпечити свою державу від нових таких нападів. Почув це Ізяслав і послав до нього посла, а той став Воло-димиркові дорікати: «Князю, ти цілував хрест і не додержуєш присяги, але знову готуєшся проти Ізяслава»! На це, як пише літописець, Володимирко нібито відповів, що він ні про що не дбає і ні на що не зважає, тільки пильнує, аби його край був міцний і безпечний. Відразу після того, на другий день, як Володимирко йшов до церкви на вечірню, його залила кров і він незабаром умер, десь по Різдві 1153 року. Літописець пише, що князя спіткала кара за те, що він злегковажив собі присягу. Отже, Володимирко князював майже тридцять літ і всякими способами, то розумом, то хитрістю і підступом, то силою, — зміцнював свою державу. І справді, як він умирав, то лишив Галицьку державу такою могутньою, що могла мірятися з великими європейськими державами на заході. Його нащадком став син Ярослав, якого Володимирко ще раніше оженив з дочкою московського князя Юрія Довгорукого, Ольгою, щоб у той спосіб забезпечити собі поміч московського князя. Через те подружжя москалі завжди вважали, що мають право до Галичини, яку аж до 1914 р. називали «Под’яремна Русь». 3. Князь Ярослав, званий «Осьмомислом» По Володимиркові засів на галицькім престолі його. син Ярослав. Цей Ярослав був дуже добрий і мудрий володар, а за його великий розум прозвали його «Осьмомислом», тобто такий він, що за «вісьмох» мислить. Та й. говорив він вісьмома мовами: українською, польською, болгарською, грецькою, латинською, німецькою, угорською й арабською. Він ще краще упорядкував свою велику державу, яка сягала тоді від Карпат і Сяна, аж через нинішню Буковину й Румунію, по Дунай. Погляньте на мапу, а побачите, яка це велика була держава. Цей князь заснував місто Новий Галич (Галац) над Дунаєм. В поемі «Слово о Полку Ігоря», де невідомий поет прекрасно описує похід князя Ігоря на половців, — згадується галицький князь Осьмомисл, й просить у нього поет помочі для порятунку Ігоря. А описує поет князя Осьмомисла так: «Галицький Осьмомисле-Яро-славе! Високо ти сидиш на своїм золотокованім престолі, підперши угорські гори своїми залізними полками, заступивши королеві (угорському) дорогу, зачинивши Дунаю ворота, посилаючи кораблі по Дунаю! Гроза твоя (пошана і страх перед тобою) по землях тече. Ти відчиняєш ворота київські, стріляєш з батьківського золотого стола султанів по далеких землях!» Ярослав Осьмомисл князював довго, бо аж 34 роки, але великих воєн не провадив. Тільки відразу по смерті батька мусив ще воюв ти якийсь час з київським князем Ізяславом II, який хотів підкорити собі Галичину. Та по смерті Ізяслава Ярослав Осьмомисл помирився з його спадкоємцем Мстиславом і таким чином забезпечився з боку Києва. З Угорщиною і Польщею був Ярослав у добрих взаєминах, так що міг усю свою силу й розум присвятити упорядкуванню держави. Тільки з боярами було важко дати собі раду. З багатства й добробуту в краю бояри (тодішня шляхта, дорадники і намісники князя) зросли в таку силу, що перестали коритися князеві і хотіли, щоб він чинив усе по їхній волі. Вони навіть втручалися до його домашніх і родинних справ і ось до чого допустилися. Ярослав мав за жінку Ольгу, дочку московського князя Юрія Довгорукого. З нею звелів йому оженитися його батько* і Ярослав зробив це проти своєї волі. Як умер Володимирко, то Ярослав відправив Ольгу з сином Володимиром до Суздаля, а собі взяв за жінку дочку одного знатного боярина, Настасю Чагрівну (з ниніш-ного села Чагрова коло Букачовець, недалеко Галича). Через те бояри з роду Чагрових набули великого значення в краю і мали вплив на князя. Цьому заздрили інші бояри і почали намовляти князя, щоб'геть відправив Настасю Чагрівну. Коли ж князь не хотів їх послухати, вони захопили Настасю і спалили живцем на вогнищі, буцімто вона була чарівниця, а її сина Олега вигнали з краю. Потім спровадили до Галича княгиню Ольгу з сином Володимиром і примусили князя жити з нею далі. Та Ярослав не міг переболіти страченої На-стасі і таки не хотів жити з Ольгою. Тому вона вдруге виїхала з Галича до Суздаля, вступила як черниця у монастир і через 10 літ умерла. Таким чином, Ярослав Осьмомисл, могутній князь, був нещасливий у своїм житті. Перед смертю в 1187 році він віддав Галич і більшу частину держави синові Настасі — Олегові, а Перемишль дав синові Ольги, — Володимирові. Але по його смерті бояри таки прогнали Олега, а князем цілої Галицької держави визнали Володимира Ярославича. Та й він мусів відтак утікати перед боярами на Угорщину, з чого скористався угорський король Бела III. Він на якийсь час запанував у Галичині, прогнавши волинського князя Романа, що його бояри тимчасом закликали собі на князя. Бела посадив на галицькім престолі свого сина Андрія. Та незабаром Володимир, завдяки допомозі польського князя Казимира II Справедливого, прогнав з Галича мадярів і вже князював спокійно до 1199 року. Того року він умер (князював 12 літ), а що не мав синів, то на нім скінчився рід князів Ростиславичів. Тоді бояри вдруге закликають князювати волинського князя Романа, і Галичина стає відтепер частиною великої, об’єднаної Галицько-Волинської держави, а панують у ній князі з роду Романовичів, який починається від князя волинського, Романа Мстиславича. 4. Князь Роман Мстиславич По смерті Володимира (Ярославового сина) прийшов до Галича вже вдруге князь Роман з роду Мстиелавичів. Він досі був лише волинським князем і сидів у місті Володимирі-Волинськім, а тепер, у 1199 році, об’єднав Волинь з Галичиною і став князем великої Галицько-Волинської держави. Незабаром прилучив він до цієї держави також і Київ. Там, правда, княжив Ростислав, але він присягнув Романові на вірність і в усьому був від нього залежний. Чернігівських князів Роман примусив таколс піддатися. Отже, майже вся Україна була під його владою, а столицею став Галич, бо Київ тоді зовсім підупав. Тому літописець називає Романа «самодержцем всеї України». Роман був дуже хоробрий і відважний князь. Він дощенту розбив половців, нападав часто на Польщу та й на Литву і кажуть, що полонених литовців позволяв запрягати в плуги і орати ними українські ниви. Переказ твердить, що якийсь полонений литовець, запряжений до плуга, застогнав раз: «Ой, Романе, Романе — лихом живеш, Литвою ореш!» Князь Роман Мсгиславич твердо тримався батьківських звичаїв і був добрим опікуном українського народу. Донині ще ходять між народом перекази про нього, а також в народних піснях (як-от, наприклад, у гагілці «Воротар») співається про «людей князя Романа, нашого пана» і про «мізинне дитятко, у сріблі, у золотім кріслі». ' Роман князював коротко, бо всього б літ, від 1199 до 1205 року. В 1205 році він воював з польським князем Лєшком і згинув у битві під Завихостом над Віслою. Мертвого привезли його з поля битви до Галича й тут поховали. По Романі осталася вдова з двома малими синками: Данило мав три роки, а Василько несповна рік. Вдова пробувала князювати в імені малолітнього Данила, але її вигнали з Галича інші князі, які почали знову битись між собою за княжий престіл. Вдова подалася з дітьми до угорського короля Андрія, який ніби брався обороняти її, але тимчасом змовився з польским князем Лєш-ком, заручив свого сина Коломана з дочкою Лєшка Білого Сальомеєю та настановив Коломана князем у Галичині. Але незабаром він посварився з польским князем, а цей увізвав князя новгородського Мстислава, званого «Удатним», щоб взяв собі Галич. Мстислав узяв Галич і вигнав мадярів з Галичини. Є переказ, що ніби князь Коломан заснував місто Коломию. Тимчасом підросли сини Романа, Данило і Василько. Вони вернулися з чужини, але що Галич тримав Мстислав, то вони стали князями на Волині і ждали нагоди, коли зможуть добитися батьківського престолу. За часів Мстислава Удатного в 1223 році наші князі звели першу битву з татарами, що прийшли тоді з Азії. Вони стрінули татарів над річкою Калкою, поблизу Озіеського моря. Татари розбили їх зовсім. Данило і Мстислав врятувалися ранені, а решту князів татари повбивали і самі завернули назад, до Азії. Невдовзі опісля цього в 1228 році помер князь Мстислав. За Галич почав воювати князь Данило. Йому вдалося перемогти всіх суперників, і він став князем Галицько-Волинської держави, так, як був його батько Роман. Але страшне татарське лихоліття, яке припадає на той час, спинило світлий розвиток Галицько-Волинської держави і заламало сили українських князів, що й стало причиною упадку цієї держави. 5. Перший український король Данило Коли вмер князь Мстислав Удатний, тоді Данило (що мав тоді вже 26 літ) був князем Волині й Холмщини. Він почав боротьбу за Галичину. Та війна була дуже тяжка й довга, бо тривала 15 літ. Правда, за цих 15 літ Данило не раз уже доходив до Галича і здобував його, але звідси знову виганяли його то мадяри, то інші князі, то галицькі бояри, які боялися Данила, бо він був дуже суворий і всі мусили йому сліпо коритися. Але через 15 років Данило остаточно розбив військо своїх противників під Ярославом і зайняв Галичину та жорстоко покарав бояр, які виступали і змовлялися проти нього. Данило став впорядковувати свою велику державу, яка дуже занепала через ті кількадесятилітні війни, що велися в Галичині від смерті його батька Романа (1205) аж до приходу Данила (1238). Та його мирну діяльність перервали татари, дикий кочовий народ, що прийшов з Азії і вже вдруге почав нищити Україну. У 1240 році татари зруйнували Київ, що вже належав Данилові, та й пішли на Волинь і Галичину. Поруйнувавши всі міста і самий Галич, розділилися на дві частини: одні рушили на Польщу, інші — на Угорщину. Але весною 1243 року покинули татари Україну і завернули на схід, у степи. Всю Україну, а також Московщину, взяли татарські хани під свою руку, і хоча в тих землях далі панували свої князі, то войи мусили платити татарському ханові данину й у всьому підкорятися. Мусив і Данило піддатися і вклонитися татарському ханові, хоч як йому було це тяжко, бо він був гордий і хоробрий. Але він думав собі, що хоч і під рукою хана, але таки зуміє зміцнити, зібрати багато свого війська і колись вибитися з-під влади татар. Тож заплативши данину, Данило почав відбудовувати зруйновані міста і закладати нові, постійно їх укріплювати. Найголовнішими містами, які заснував Данило, були Львів і Холм. Холм зробив Данило своєю столицею, а Львів вибудував для сина Льва, який потім, як уже сам став князем, обрав собі Львів за столицю. Данило запрошував до відбудованих і нових міст ремісників і купців, найбільше польських, вірменських і німецьких. Потім прилучив до своєї великої Галицько-Волинської держави землі на північ і на захід від Волині, так що ціла Люблінська земля належала до його держави ще до нападу татар, і туди він післав свого намісника, воєводу Дмитра. Держава почала зростати, і чужі володарі почали шукати ласки Данилової. Угорський король Бела IV відг дав свою дочку Константину за Данилового сина Льва, а литовський князь Міндовг віддав свою дочку за його другого сина, Шварна, який відтак став першим українсько-литовським князем. Потім почав Данило умовлятися з тодішнім папою римським, Іннокентієм IV, щоб той допоміг йому вибитися з-під влади татар. Папа прислав Данилові королівську корону і в 1253 році, в місті Дорогичині, коронував його папський посол Опізон. Відтоді Данило' мав титул короля. Але хоч папа просив сусідніх королів допомогти Данилові рушити на татар, вони не післали своїх військ, і Данило змушений був таки платити татарам данину і слухати їх. Він повинен був навіть допомагати татарам в боротьбі проти Литви, хоч сам жив з Литвою в згоді. Нарешті, татари почули, що Данило укріпив свої міста і задумус вирушити на них війною. Тоді наказали йому поруйнувати ті всі твердині, які він побудував. З тяжким серцем Данило руйнував свою працю, а потім, кажуть, так зажурився тим, що занедужав тяжко і в 1264 році вмер у своїй улюбленій столиці, Холмі. Там і поховали його в церкві Пресв. Богородиці. Отже, запам’ятаймо собі, що місто Львів заснував перший український король Данило тому майже 750 літ. 6. Татари Ми згадали коротко, як то нові вороги — татари перешкодили королеві Данилові зміцнити українську державу і мали таку силу, що Данило на старості літ з їхньої волі поруйнував навіть ті укріплення, що побудував собі довкола своїх нових міст — Львова й Холма, і старих — Галича, Кременця, Звенигорода, Володимира, Луцька і Белза. Татари завдали тоді нашій давній державі і всьому українському народові страшного удару і ослабили наших князів, так що потім уже недовго існувала наша держава. Звідки ж узялися ті татари і звідки вони прийшли? Як усі кочовничі орди, такі, як перше були печеніги, половці, торки й інші, так і татари прийшли з Азії, зі Сходу, шукаючи для своїх великих стад свіжої паші, а для себе доброї наживи. Вперше з’явилися татари над межами України тому сімсот літ, в 1223 році. Вони напали на половців, що вже тоді були ослаблені і сиділи мирно в степах. Половці вислали своїх послів до українських князів і переказали: «Поможіть нам відбити нового страшного ворога зі сходу, бо як він нас знищить, тоді рушить і на вас!» Наші князі негайно зібралися і врадили піти половцям на поміч, бо справді татари ладні були розбити половців і рушити на Україну Князі зібрали велике військо і рушили спільно на схід, у степи. Прибув з військом і князь Данило аж з Холмщини, бо вже тоді був там князем (Данило мав тоді 20 літ). Так дійшли вони аж над річку Калку, яка впадає до Озівського моря, і там зійшлися з головними силами татар. Почалася страшна, кривава битва, а що татар було вдесятеро більше, то вони зовсім розбили військо наших князів; лише Данило та й князь Мстислав Удатний, що тоді князював у Галичі, встигли порятуватися втечею, ініііих князів зловили і знищили. Одначе не пішли татари на-Україну а завернули назад у безмежні степи. Та через 16 літ, в 1239 році, татари знову з’явилися на Україні. Вони за той час вже підкорили Московщину і тоді їхній хан Батий рушив на південь, на Україну Літописець описує, як ішла татарська орда. Сунула вона, як чорна хмара. Попереду їхала татарська кіннота що палила всі села і грабувала все майно. За кіннотою рухалася головна орда з возами, стадами худоби й верблюдів, з табунами коней, зі своїми жінкамй й дітьми. Куди йшла орда, там усе горіло — лиш одна чорна земля та руїни-згарища зосталися. По дорозі валялися трупи, бо татари забирали в неволю (в ясир) жінок і дівчат та й часом малих дітей, а старців і мужчин убивали. Вбивали і дітей-немовлят Плач і стогін стелився тими дорогами куди переходила татарська орда Полонених в язали татари докупи і гнали наперед себе, як отару — і не мали для них милосердя Отак прийшли татари в 1239 році на східну Україну Князі відбивалися від них, але кожний одинцем, тому татари легко їх перемагали. Спільно ж стати на ворога князі не хотіли, бо й самі між собою тоді воювали Коли Батий був у Чернігові, то наперед себе вислав свого полководця Менгу, який підійшов з татарами аж під Київ. Він став на горбку і, побачивши гарне місто, шкодував його руйнувати. Тому вислав до Києва своїх послів і закликав князя, щоб піддалися добровільно. Тоді в Києві управляв Данилів воєвода, Дмитро, бо київський князь Михайло втік уже давніше на Угорщину, як тільки зачув про татар. Старий воєвода Дмитро і кияни врадили: не піддаватися татарам, до кінця боронитися. Вони повбивали татарських послів — і тоді Менгу відступив від Києва. Та на другий рік (1240 р.) прибув під Київ сам хан Батий і за один день узяв Київ. Татари страшенно лютували й різали людей. Порубали сильно і воєводу Дмитра, але ще живого взяли і привели перед Батия, а він дарував хороброму воєводі життя за його відвагу. Місто спалили і церкви поруйнували, бо там ховалися люди, але над церквами не знущалися, не грабували й не нищили ікон так, як москалі, бо татари мали одну добру прикмету: шанували кожну чужу віру, бо жахалися помсти чужого Бога. З Києва пустилися татари далі на захід, на Волинь і на Галичину. Нищили і палили все по дорозі. Знищили й Галич, бо Данило мусив рятуватися втечею на Угорщину і не було кому боронити краю. Потім рушили татари на Польщу і спалили тодішню столицю Польщі Краків, а відтак проліг їхній шлях на Угорщину і зайшли вони аж до Балкан. Все по дорозі нищили огнем і мечем і знов раптом в 1242 році завернули на схід, до Азії. Батий утворив собі там величезну державу, а Московщину і всі українські землі уважав також за свої. Правда, він не втручався до внутрішніх порядків, але кожний князь, який хотів князювати на своїм уділі, повинен був насамперед поїхати до хана, поклонитися йому і дістати дозвіл (грамоту) на володіння. За це часто князі посилали ханові великі суми грошей, срібло й золото, та інші дорогі дарунки. Так татари взяли всіх князів під свою руку і пильно стежили, щоб вони не збирали військаі не вибилися з-під татарської влади. Коли татари подалися назад в Азію, Данило вернувся з Угорщини в Галичину і почав помалу відбудовувати зруйновані міста та засновувати нові (Львів і Холм). А щоб бути безпечним від татарів, він поїхав до хана, поклонився йому і дістав «ярлик», тобто грамоту на князювання. Данило думав відбудувати край, а потім зібрати військо і визволитися з-під влади орди* Але йому не пощастило. Татари дізнались про його наміри і татарський воєвода Бурундай наказав йому в 1260 році поруйнувати всі твердині, вали й укріплення. Данило змушений був послухати наказу, бо ще не зібрався з силами виступити проти татар. Та це його так прибило й зажурило, що в чотири роки потім (1264) він умер у своїм улюбленім Холмі. Про ті часи, як татари напали на нашу землю, маємо дуже гарну історичну повість Івана Франка — «Захар Беркут». В тій повісті описано, як від татар оборонялося село Тухля в Карпатах. 7. Спадкоємці короля Данила По смерті короля Данила лишився на Волині його брат, князь Василько, а в Галичині і на Холміцині були князями три сини Данилові: Лев у Галичині, Мстислав у Теребовлі, а в Холмі третій син, Шварно, що оженився з дочкою литовського князя Міндовга. Та небавом умер Шварно, в рік потім і Василько, а волинським князем став син Василька Володимир. Це був дуже розумний і вчений чоловік Він любив займатися наукою й книжками, і тому літописець називає його «великим книжником і філософом, якого ще не'було і не буде». Він був дуже побожний і справедливий, але вмер замолоду, в 1289 році, бездітно і передав свій уділ синові Данила, Мстиславові, князеві теребо-вельському, якого любив найбільше. Так колишня велика Галицько-Волинська держава поділилася на дві. одну половину держав Лев, а другу — його брат Мстислав, обидва сипи Данила Лев переніс свою столицю з Галича до Львова, що був названий на його честь «Городом Льва». Князь жив з татарами в згоді разом з ними ходив па Польщу і здобув для свого сина Люблін, що якийсь час за Данила належав до української держави. Робив князь Лев походи на Литву і на Угорщину. Протягом деякого часу належала тоді йому і Закарпатська Україна з містами Мукачев©м, Ужгородом, Сеготом та іншими. Взагалі князь Лев був розумний та рішучий володар і вмів тримати в краю лад і порядок. Під кінець свого життя він наново укріпив Львів і відбудував ті твердині, які колись за наказом татар знищив його батько Данило Лев умер в 1300 році, отже, князював довго, аж 40 літ. Після смерті Льва став князем його син Юрій Він заволодів цілою українською державою, бо Мстислав теребовельський вмер, не полишивши спадкоємців. Свою столицю переніс Юрій зі Львова до Володимира-Волинського. Він уклав союз з мазовецьким князем Казимиром Куявським і оженився з його дочкою Крім того, увійшов у союз з німецькими хрестоносцями, бо хотів мати спільників проти Литви, що тоді стала дуже міцною державою. За князя Юрія Галицько-Волинська держава доходить до найбільшого розквіту й потуги. Цей князь встановив першого окремого митрополита для Галичини і Волині, Ніпонта, бо тодішній митрополит Київський, що керував галицько-волинськими церквами, переїхав на північ, до Московщини, у Володимир Суздальський над рікою Клязьмою. Літопис пише, що князь Юрій був мудрий і ласкавий, а для духовенства щедрий. За його князювання українська земля тішилася спокоєм і славилася багатством. Юрій титулувався королем і підписувався так: «Король Руський, Великий князь Київський, Володимиро-Волинський, Галицький, Луцький і Дорогичинський». Кажуть, що йому також' прислав був папа корону, і Юрій коронувався так, як колись його дід Данило. Юрій умер 1315 року *, а по нім князювали спільно його сини: Андрій і Лев II. Вони жили в злагоді між собою і старалися розширити зв’язки з Польщею й німцями, бо сподівалися при їх помочі перемогти врешті татар і визволитися з-під татарської зверхності, бо і вони платили ще татарам данину і мусили їм коритися. Брати віддали свою сестру Марію за мазовецького князя Тройдена. Князі вже почали були воювати з татарами, але загинули в 1332 році у війні з ними. Тодішній польський король, Володислав Локетек, писав до папи римського листа і шкодував дуже, що повмирали ці два останні українські князі, які боронили не лише Україну, але й Польщу перед татарами. Король Локетек назвав князів Андрія і Льва II своїми найкращими союзниками, бо були його «непоборним щитом» перед татарами. 8. Останній Галицько-Волинський володар Андрій і Лев II — це були останні українські князі з роду Романовичів. Вони вмерли майже рівночасно, але жоден з них не мав сина, то на них і вигас рід Романовичів. Галицькі бояри запросили тоді на престол князя Юрія, сина польського князя Тройдена й української княгині Марії, дочки Юрія І, тому він й називався Юрій Тройденович. Власне, спершу звався він Болесла-вом, бо по батькові був поляком і латинської віри. Але щоб стати князем українським, прийняв православну віру і дістав хресне ім’я Юрій. Він присягнув, що буде твердо триматися української віри і звичаїв і вступив на княжий престол у Львові як Юрій II. Він оженився з донькою литовського князя Гедиміиа, а свою дочку віддав заміж за литовського князя Любар-та, Гедимінового сина* Через те Литва й Галицько-Волинська держава були тоді в тіснім союзі. І справді — спочатку князював добре і жив у згоді з сусідньою державою, Литвою, що тоді зростала. Але це не тривало довго. По якімсь часі почав Юрій 11^ Тройденович спроваджувати до Львова та до інших галицьких і волинських міст багато чужинців, насамперед латинських священиків, і дозволяв їм тут проповідувати латинську віру і навертати насильно людей на латинство, бо й сам він був у тій вірі вихований і тому була вона йому ближча, як тодішня українська віра православна. Він і сам тримався своїх звичаїв і ходив до латинського костьола, а не до церкви. Це дуже не сподобалося українським боярам, бо вони знали, що коли князь не буде любити й триматися віри народу, то не буде дбати про народ, і держава ослабне. Чи їх побоювання сповнились би — не знати, але досить, що вони дуже зненавиділи князя Юрія II. Ця ненависть дійшла до того, що в 1340 році бояри потаємно змовились та й на сам Великдень^в місті Володимирі всипали Юрієві до вина отрути. По його смерті повбивали на його дворі і по містах багато чужинців, яких Юрій спровадив^був з Німеччини, з Чехії та з Польщі. По смерті цього князя покликали бояри на княжий престол литовського князя Дмитра-Любарта, зятя отруєного Юрія Тройденовича. Любарт почувався майже зовсім українцем, бо вже доти жив довго на Волині, говорив лише по-українськи і полюбив український народ. Під його владою була ціла Східна Галичина, Волинь та інші галицько-волинські землі. Любарт почав княжити дуже прихильно до української держави, наче спадкоємний князь. Він сам сидів ка Волині у Луцьку,’ а в Галичині (у Львові) правив за нього перемиський боярин, воєвода Дмитро Детько. А треба знати, що вже батько Любарта, литовський князь Гедимін, прилучив до Литви майже всі українські землі над Дніпром. Та це литовське панування не було для України важке. Литовці стояли тоді культурно нижче від українців і були тоді ще майже всі поганами, тому переймали українську культуру і навіть мову, отож не лише па Україні, але й на Литві була українська мова урядовою державною мовою в урядах і судах. Литовці були зате краще зорганізовані і мали збройну силу, якої вживали на оборону України перед східними ордам:и. В українських землях князювали далі українські князі, що тільки були залежні від Литви і на бажання литовських князів мали збирати військо і податки. Польські королі налякалися, що Литва разом з українськими землями так зросте в силу, що зможе завоювати й Польщу. Боялися також, що князь Любарт прилучить Галичину і Волинь до Литви, яка стане близьким і грізним сусідом Польщі. Тому вже перший польський король Володислав Локетек думав, як би то Галичину прилучити до Польщі і таким чином ослабити Литву, але це йому не вдалося. Аж його син, король Казимир Великий, у 1349 році пішов походом на Галичину і здобув Львів, а потім і частину Волині. Відтепер Литва і Польща почали змагатися за українські землі, щоби панувати над ними. Відтоді Україна втратила свою самостійність. 9. Україна під владою Литви і Польщі Завзято боролися українські бояри і воєводи, засівши у своїх замках, тому крок за кроком у кривавих боях мусив Казимир здобувати головно Галичину. Але нарешті, по довгій боротьбі, завоював її і прилучив до Польщі. Це сталося в роках 1349 — 1360. Тимчасом інші українські землі, над Дніпром, потрапили під владу Литви, що була тоді сильною державою, хоч ще зоставалась поганською. За влади Литви українські князі почували себе майже ще зовсім вільними. Всюди гомоніла українська мова, бо і литовські князі говорили нею і писали свої документи; урядували по-українськи головні литовські уряди. Всі закони, зібрані в книзі «Статут Литовський», були списані українською мовою. Деякі литовські князі, як от Ольгерд, Кейстут, Свидригайло, були дуже прихильні до України й українців і їх бажанням було на спілку з українськими князями утворити міцну литовсько-українську державу і навіть відібрати від Польщі і ті українські землі, які загарбав був Казимир. Але Польща ще завчасу передбачила таку можливість і постаралася зав’язати союз з Литвою, перешкодивши планам деяких литовських князів, що були прихильні до України. Сталося це таким чином. Польська королева Ядвига (донька угорського короля Люд-вика Великого, який по смерті Казимира став королем Польщі) віддалася в 1386 році за литовського великого князя Ягайла. Перед своїм вінчанням прийняв Ягайло християнську віру латинського обряду і почав заводити її в цілій Литві. За князем і литовська шляхта приймала латинську віру й почала поволі відчужуватися від українців, а згб-дом ставала ворогом України. Литовський князь Ягайло, що вже був заразом і польським королем, скасовував напівсамостійні українські князівства і перетворював їх на звичайні литовські провінції, куди посилав своїх намісників. І від того часу Україна потрапила в цілковиту залежність від Литви. Щоб і надалі забезпечити такий лад, поляки намовили короля Ягайла до видачі законної постанови, що його спадкоємці мають діяти так само. Тому в 1413 році скликав Ягайло з’їзд польської і литовської шляхти до Городла (містечко над Бугом у Холмщині) і на тому з’їзді постановлено, що Литва ніколи не сміє нападати на Польщу, ані Польща не буде воювати з Литвою, бо литовський князь завжди буде заразом і польським королем — отже, це будуть ніби дві держави, але під владою одного володаря. Українські князі і бояри зрозуміли, що Польща хоче взяти під свою руку Литву і всі українські землі. Тому постановили ще боронитися перед цілковитим поневоленням. Нащадок київських князів, князь Михайло Глинський, умовився з московським князем Василієм III і з татарами, що він підійме повстання проти литовських князів, які вже зовсім спольщилися і гнобили Україну, а москалі й татари повинні йому дати поміч, бо коли Литва отримає всі українські землі і об’єднається з Польщею, — тоді вона стане загрозою і Москві, і татарам. Москва і татари обіцяли князеві Глинському прислати підмогу — військо і зброю..Але коли князь зібрав мале військо і виступив проти Литви (навіть деякі литовці помагали йому), то ні Москва, ні татари не прислали князю обіцяної помочі. Глинського побив князь Костянтин Острозький під Оршею в 1503 році. Програвши битву, Глинський утік до Москб'л, думаючи, що ьона бодай захистить його. Але хитрий князь московський Василій III Іванович казав його ув’язнити й осліпити. Отак Михайло Глинський згинув у московській тюрмі, на руках своєї доньки. По тім повстанню Україна попала в цілковиту залежність від Литви. Зі сходу й півдня почали нападати на неї татари й турки, а з півночі москалі. Народ вигибав від меча і огню, голоду та хвороб. Наприкінці п’ятнадцятого століття уся південно-східна Україна — над Чорним морем і долішнім Дніпром — перетворилася на пустелю, на дикі, незаселені степи, звані опісля «Дикими Полями». Коли утиск і неволя стали доходити до найвищого ступеня, тоді на Україні з’явилася нова сила, яка стала на її оборону. Цією силою була — козаччина! 10. Як постало Московське царство Знаємо вже, що після закінчення панування династії українських князів — Романовичів — українські землі перейшли під владу Литви, а відтак Польщі. Сталося це в кінці XV століття, і тоді весь український народ потрапив у дуже важке становище, в якому ще не був ніколи доти. Та поки скажемо, що було далі на Україні, треба нам бодай краєм ока глянути на північ, що там діялося в той час, коли занепадала українська держава. Ми згадували перше, що вже наприкінці XI століття почав занепадати Київ, і занепадало значення київських князів, що сварилися між собою. Говорили також про нашестя різних орд, які власне через ту незгоду між князями могли безкарно нищити Україну. Та одночасно, коли місто Київ і Київська держава почали втрачати своє значення, виступили наперед дві інші держави, володарями яких були князі з українського роду Рюриковичів. Одна держава на заході — то була Галицько-Волинська, а друга на півночі — Московська. Галицько-Волинська держава занепала в 1340 році, тому що вимер княжий рід і західні сусіди завоювали її. Зате північна держава, звана пізніше Московською, пере-тривала далі і розросталася щораз більше. Знаємо, що вже Юрій Довгорукий, син Володимира Мономаха і правнук Ярослава Мудрого, сів на півночі в Суздальськім князівстві і почав відчужуватися від свого роду й народу, а його син Андрій, званий Боголюбським (бо жив постійно в селі Боголюбові), назвав себе великим князем, не бажав терпіти зверхності Києва і в 1169 році зруйнував стольний город так, що навіть ікони з церков вивіз до своєї столиці, города Володимира над рікою Клязьмою. Спадкоємці Андрія Боголюбського продовжували зміцнювати своє лакування на півночі і поширювали свою державу, яку від нової столиці Москви, що її побудували недалеко Володимира і Суздаля, почали звати Московською. Над яким же народом панували ті князі? Там, на півночі, жили з давек-давна різні фінські і чудські племена, що зовсім не були подібні до племен слов'янських. Та вже в X і XI столітті почали туди громадами напливати и люди з українських племен північно-східної України. Вони тікали туди, рятуючись від нападів степових орд, які часто заходили аж до Києва. А осівши на півночі, уже не верталися, бо хоч і земля там була гірша, і край не такий гарний, а зате було там спокійніше життя. Пізніше прибуло туди ще й чимало татар, і всі ті роди людей змішалися з собою і за яку сотню літ витворився там новий народ, званий московським або російським, а пізніше — великоруським. Він є споріднений з українським народом, бо та мова витворилася з української з деякою домішкою фінських говорів, а сталося це тому, що з усіх тих народів українці на той час були найвищі культурою і тому московська мова, деякі звичаї і все, що в них слов’янське, є українського походження. Друга хвиля українського рушення на північ попливла в XV і XVI столітті. Тоді, коли за українські землі почали воювати Литва й Польща і не було кому обороняти східні українські землі від диких орд, насамперед від татар, які перетворили східну й північ-но-східну Україну на руїну і пустелю, — люди лишали все і втікали на північ у Московське князівство і там віддавалися під владу московських князів, щоб тільки спокійно жити. Так збільшувалося населення московської держави, а пустошіла Україна, так творився на півночі новий московський народ, який був молодший від українського на яких 500 або більше літ, одначе він не споріднений з нами, хоча й має в собі багато української крові. Тому неправду говорять москалі, що ми й вони — то одно! А ще дивніше, коли кажуть, що українці повинні прийняти і московську мову і все московське як свос рідне! Наша українська мова с старша на сотні літ. Зрештою, й самі вчені російської Академії Наук у Петербурзі ще перед першою світовою війною визнали, що українська мова — зовсім самостійна й окрема, а не говірка, так само, як український народ — зовсім окремий, самостійний. Як же зростала та Московська держава? Треба знати, що в той час, коли татари зайняли всю Україну і примусили князів їздити до хана на поклін та платити данину, тоді ж в 1240 році вони зайняли й московські землі і московських князів підкорили. Та що московські землі не мали інших ворогів, крім татар, то вони платили їм данину, а тимчасом зміцнювали свою державу й готувалися до того, щоб колись скинути татарське ярмо. Вони навіть здобували щораз більше землі і приєднували до Московщини, кажучи татарському ханові, що нібито вони хочуть і з тих земель збирати данину й давати ханові. А сила їх зростала ще й тому, що над усіма московськими землями дуже скоро запанував єдиний князь, що мав право життя і смерті. Не було ані уділів, ані віч, ні дорадників, був лише князь, і всі мусили його слухати, чи простий селянин, чи боярин. Не диво, що при такім послуху москалі могли розростатися і незабаром скинули з себе татарське ярмо. І тоді, коли Україну розмежували різні сусіди, на півночі зросла велика Московська держава, що й собі почала чигати на Україну, без-підставно уважаючи цей край і народ за свою власність. Московський князь Іван І Калита Найголовніші московські володарі від часів Андрія Боголюбського, від XII століття, аж до кінця XVI століття були: Олександр Невський — правнук Юрія Довгорукого. Він побив над рікою Невою 1240 року шведів, які хотіли завоювати новгородські землі. Іван І Калита — внук Олександра Невського, — почав «збирати» землі і всякими способами прилучував їх до Московщини. Зробив місто Москву (над річкою тої самої назви) правдивою столицею, бо досі столицею тих земель був Володимир над Клязьмою. Перевів Іван І звідти до Москви й митрополита православної церкви. Іван IV Грізний Дмитро Донський, внук Івана Калити, зібрав військо проти татар і розбив їх на Куликовім Полі над Доном у 1380 році. Іван III, правнук Дмитра Донського, — скористався з незгоди між татарами і проголосив Московщину вільною державою 1480 року. Він здобув місто Новгород Великий, що ще до того часу управлялося вічем, як республіка. Іван IV Грізний, внук Івана III, став називати себе вже царем, а цілу державу царством. Він здобув Казань і решту північних, відтоді московських земель, а також прилучив уже велику частину азійського краю за Уралом, званого Сибір. По смерті Івана Грізного, званого так тому, що люто карав неслухняних бояр та й вигубив багато невинних людей, настав великий нелад. Іван Грізний лишив двох синів, але обидва вони незабаром згинули, а навіть була чутка, що молодшого сина, Дмитрія, убили бояри. На тих синах Івана Грізного вигасас рід московських князів з роду Рюриковичів (на 250 літ пізніше, як у Галичині). Пізніше недовго панував боярин Борис Годунов, а потім Василь Шуйський. Опісля на короткий час добився царського престо па Дмитро Самозванець, що подавав себе за вбитого сина Івана Грізного. По кільканадцяти роках безладдя вибирають царем Михайла Романова, що був нащадком родини жінки Івана Грізного, цариці Анастасії Романової, і відтоді починає панувати в Росії династія Романових. Сталося це в 1613 році, саме тоді, коли на Україні вже прийшла до сили Запорозька Січ і українські козаки, що зводили криваві порахунки з турками й татарами, вели війни з Польщею і Московщиною, щоб полегшити долю рідного народу. Московська династія Романових володіла Росією 304 роки, від 1613 до 1917 року, коли вибухла в Росії велика революція, яка останнього московського царя Миколу II скинула з престола й покарала жорстокою смертю. Про царів з династії Романових буде мова в III частині цієї історії, бо вони остаточно закріпачили український народ і під Полтавою в 1709 р. зложили Україну живцем до могили. * * * Отак пізнали ми бувальщину рідного краю й народу в тих славних часах, коли існувала велика Українська держава під керівництвом князів. А пізнавши славну бувальщину й причини занепаду давньої сили, свідомий українець мріє про славне майбутнє рідного народу. І всі свої думки й труди звертає на те, щоб причинитися до кращої долі свого народу. Тому й ви, українські діти, вчіться пильно й здобувайте собі якнайбільше знань з книжок, щоб колись могли їх віддати для добра свого народу й для його слави. Частина третя Було колись — в Україні Ревіли гармати; Було колись — запорожці Вміли панувати! Панували, добували І славу і волю — Минулося, осталися Могили по полю! ТАРАС ШЕВЧЕНКО 1. Звідки то взялися козаки-запорожці Скрутно велося українському народові під пануванням чужих володарів, бо скрізь на Україні заведено панщину. Селяни працювали на панській землі, бо всю землю отримали у власність великі пани — вельможі. Селянин (якого прозвано з-московська «холопом») зовсім не мав свободи. Пан міг його продати або й убити, і годі було з паном судитися, бо і суддями стали ті самі вельможі. Деякі волелюбні люди по селах, здебільшого на Великій Україні, не могли стерпіти такої неволі. Вони кидали все й утікали в степи за Дніпрові пороги. Там не було ані сіл, ані міст, не було жодної влади. Тож ті люди гуртувалися по сто і по тисячу, здобували собі зброю, полювали на дикого звіра і так жили. На ті степи нападали не раз з півдня, з Криму, татари, бо вони шукали в степах паші для своїх табунів коней та домашньої худоби. Озброєні люди з України оборонялися від татар, не раз самі гинули в битві, але часто й побивали татар і відбирали від них їхні табуни, а здобич ділили між собою. Іноді, як збиралося тих свобідних людей кілька тисяч, то вони й самі нападали на татар або на турків аж за Чорним Морем і верталися в степи з багатою здобиччю. Ці люди називалися «козаки», — може, від татарського слова «кайзак», що значить «вільний чоловік», «безстрашний вояк». А що козаки жили за порогами Дніпра, то їх названо також запорожцями. Спершу жили козаки невеликими гуртами по степах; там вони полювали, а на зиму верталися крадьки в села. Але пізніше згуртувалися разом у великі військові загони, вибирали собі своїх отаманів і жили разом на великих островах серед ріки Дніпра. Те місце називалося Січ, або Січовий Кіш, бо острів був відгороджений (відсічений) навколо наче кіш і до нього не було приступу. В тій Січі козаки зимували і відпочивали по походах на татар і турків під проводом свого керівника, що його називали батьком, отаманом або кошовим. Такі козацькі ватаги постали вже в XV віці. Перші звістки про козаків записані в хроніках і літописах уже в 1492 році. Тодішній кримський хан нарікає: «Кияни і черкасці розбили татарський корабель під Тягинею». Наступного року знов турецький султан жаліється Польщі, що козаки під проводом князя Богдана Глинського, старости черкаського, зруйнували турецьку фортецю Очаків. Тут називає султан цих людей виразно «козаками». Від того часу вже безперестанку повторюються напади козаків на татар і турків. Часом водять їх прикордонні старости та намісники, то знов-таки свої власні отамани, вибрані самими козаками. З тих старост, які певний час очолювали козацькі походи, найбільше відомий Остап Дашке-вич, староста канівський і черкаський. Він, хоч і був державним урядником, ставав на чолі козацьких сил і водив їх на турків і татар. Заслугою Дашкевича є те, що він перший почав організовувати козаків на військовий лад. Він також дораджував тодішньому польсько-литовському урядові (бо тоді Україна належала ще до Литви, але литовський князь був і королем польським), щоб за Дніпровими порогами побудувати замки й розташувати там козацькі залоги для оборони прикордонних земель від ворогів. Таким козацьким організатором був також староста з Хмельника на Поділлі Предслав Лянцкоронський. Вони обидва виступали майже одночасно в 1510 — 1535 рр. Дуже скупі історичні відомості маємо про перших справжніх козацьких отаманів, що водили козаків, поки ще не було Січі. Історія записала кілька імен таких отаманів, які вийшли не з панів, а з бідних утікачів, які вславилися відвагою і за те їх вибрано отаманами. Такими були Карпо Масло з Черкас, який здобув турецьку твердиню Очаків, Яцко Білоус з Переяслава, Андрушко з Брацлава і Лесун. Всі вони виступали в половині XVI століття (в 1530 — 1550 роках). Та певніші й докладніші історичні дати про козаків починаються щойно близько 1550 року, коли козаки осіли першим Кошем на Дніпрі і обрали єдиного кошового. Козацька сила зростала з року на рік і ставала грізною не тільки для татар і турків, що сусідували на півдні з Україною, але й для всіх інших суміжних держав. Дмитро Байда-Вишневецький Першим кошовим Запорозької Січі був Дмитро Вишневецький, званий також Байда. Він походив з роду давніх українських князів з міста Вишнівцяна Волині. Йому дуже подобалися войовничі й лицарські козаки, і він десь близько 1550 року прибув до козаків, а вони й вибрали його своїм отаманом. Під його проводом збудували собі запорожці першу таку укріплену Січ на острові Хортиці, серед Дніпра. Той острівець оточили валом і частоколом, а над брамами поставили гармати. Ця Січ не подобалася татарам, бо вони знали, що через тих козаків не зможуть нападати на Україну. Тому вже в 1557 році прийшов татарський хан з великим військом і обліг Січ довкола. Та простояв там 24 дні і не міг Січі здобути, бо козаки боронилися завзято. Хан завернув назад на Крим. Але наступного літа прийшов ще з більшим військом. Козаки боронилися довго, та нарешті побачили, що не зможуть встояти, бо їх удесятеро менше, як татар. Під проводом Байди-Вишневецького вийшли з Січі, продерлися відважно крізь татарські ряди і сховалися в неозорих степах. Через кілька літ пішов Байда з козаками на Молдавію, в ті землі, де нині Буковина і Румунія. Молдавію заселяли здебільшого українці, і поки краєм управляли молдавські воєводи, то українцям було там добре, бо ті воєводи, або «господарі» прийняли були українську мову, віру і звичаї. Але в 1514 році завоювали Молдавію турки й почали знущатися над усім хрещеним народом. І тому козаки пішли з Байдою визволяти сусідню Молдавію з турецької займанщини. Та цей похід скінчився для кошового Байди нещасливо. Турки підкупили кількох молдаван, і вони зрадою та підступом зловили Байду, закували в кайдани та повезли в Царгород, до турецького султана Селіма II. Султан казав Байду вбити за те, що він з запорожцями напав на його Молдавію. То було в 1563 році. Про Байду-Вишневецького співає наш нарід й нині дуже гарну пісню, де говориться, як умер цей хоробрий козацький отаман. Султан обіцяв Байді, що подарує йому життя і ще й свою дочку дасть йому за жінку, коли Байда прийме турецьку віру і буде туркам служити. Але Байда не згодився на зраду свого народу й віри християнської та відповів: В тебе віра проклятая, В тебе дочка поганая! Тоді султан казав зачепити Байду за одно ребро на залізний гак на високій скелі над морем. Турки стріляли в Байду з луків, але Байда не зрадив своєї віри і свого народу і вмер лицарською мученицькою смертю. Пізніше переконаємося, що так само боролися й гинули за свій рідний нарід і за рідну віру також інші козаки-запорожці, як звичайні, так і отамани. 2. Отаман Іван Підкова Після смерті Байди-Вишневецького- козаки-запорожці не переставали воювати з турками, з татарами та з іншими ворогами українського народу. Козаків збиралося на Січі щораз більше, і вони зорганізувалися під проводом отаманів та кошових. Вони поділилися на «річкових» і «дніпрових». «Річкові» козаки проживали над ріками в своїх хатках; полювали там на звіра, ловили рибу і продавали на Січ, щоб козаки на Січі (дніпрові) мали чим жити під час відпочинку. Коли ж зачиналася яка війна, то- і річкові, і дніпрові збиралися разом і рушали в похід. Уся Україна належала в ті часи до Польської держави, отже й козаків уважали тодішні польські королі' за своїх підданих. Та запорожці почували себе безпечними на степах і на Запорожжі, тому не хотіли слухати короля, ані польських урядників, старост і воєвод, що були скрізь по містах на Україні. Король і воєводи хотіли, щоб українські козаки корилися їм, щоб підцорядкувалися волі городових старшин (каштелянів і старост). Але козаки управляли самі, бо свобода була їм миліша над усе. Польські королі обіцяли козакам платню, щоб вони записувалися до реєстру на державну службу і воювали лише там, де їм воєвода чи староста накаже. Але до того списку (реєстру) вписалося тільки невеличке число козаків; вони стояли по містах і виконували накази воєвод і старост. (А що були записані в реєстрі, то називалися «реєстрові», цебто записані). Всі інші козаки жили на Січі вільно і воювали, з ким хотіли. От, в 1575 році (через десять літ після смерті кошового Байди) повів запорожців на татар новий кошовий, Богдан Ружинський. Вони тоді сильно побили татар, але в тій битві загинув отаман Ружинський. Третім славним козацьким кошовим був Іван Підкова. Він відібрав від Туреччини Молдавію і став володарем Молдавії. Турецький султан поскаржився польському королеві Стефанові Баторію, що як той не звелить схопити Підкову, то турки підуть воювати Польщу. Король не збирався сперечатися з Туреччиною і наказав українським воєводам, щоб зловили отамана Підкову. Отаман Іван Підкова Воєврди не хотіли воювати з козаками, тому вдалися до хитрощів. Коли Підкова вертався з великою здобиччю на Україну, прибув до нього воєвода з Брацлава і став його вмовляти: — їдь до короля і перепроси його за те все, а певно він простить тобі, що ти зачепив турків без його відома, Ти лицар, а король любить лицарів. Іван Підкова послухав і поїхав у Варшаву до короля. А королем польським був тоді, як ви вже знаєте, Стефан Баторій. Він справді любив лицарів-запорожців і бажав з них утворили сильну сторожу для східних кордонів Річи Посполитої *, щоб боронитися від турків й татар. Він був залежний від Туреччини, а султан Амурат III зажадав, щоб Баторій покарав Підкову. І король, не бажаючи входити у війну з могутньою тоді Туреччиною, велів покарати Підкову смертю. Коли Іван Підкова прибув до Львова, — весною 1578 року, — тут його ув’язнено, і на підставі королівського наказу зрубав кат голову смілому отаманові на львівськім Ринку, в присутності турецького посла Ахмета. Дуже багато польських визначних людей того часу взяли за зле королеві, що так суворо обійшовся він зі славним козацьким отаманом. Ще по нинішній день згадує український нарід про Івана Підкову і в піснях співає про його страшну смерть, а Тарас Шевченко звеличив славні подвиги цього героя в прегарній поемі «Іван Підкова». 3. Отаман Самійло Зборовський уїСахлива загибель отамана Івана Підкови не відстрашувала козаків від нових походів на молдавські й турецькі землі. Отамани ходили знову походом на Молдавію. Хотіли її відібрати від Туреччини і стати господарями Молдавії. Таки того самого року, коли Іванові Підкові у Львові на Ринку відрубали голову, вибрався з козаками на Молдавію його брат, Олекса Підкова. Мав дві тисячі козаків на конях і піших. Перейшли Молдавію аж до Ясс і спустошили цілий край. Турецький султан знову поскаржився на козаків польському королеві. Король казав зловити Підкову. І так сталося. Олексу схопили поляки, але самі не вбивали, тільки віддали туркам, а турки покарали його страшною смертю: посадили на палю, і він загинув у страшних муках. То було в 1578 році, а вже на другий рік рушив на Молдавію третій Підкова, син Олекси, Петро. Турки знову зажадали від поляків, щоб їм передали того Підкову. Але цим разом польський король відповів що то були не його козаки, а московського царя. Король Баторій подобрів тому, що потребував тоді козаків до помочі у війні Польщі з Московщиною. Щоб здобути собі бодай трохи прихильності козаків, король оголосив, що списує охочих козаків у «реєстр» Ті реєстрові козаки будуть стояти по містах і служитимуть королю. За це вони матимуть добру платню і будуть звільнені від переслідувань старост і воєвод. Ні старости, ні воєводи не матимуть права судити чи карати козаків; судити їх буде лише король і лише короля мають слухати. І так само, як перед тим за короля Жигмонта, почали списувати козаків. їм прислав король окремі відзнаки* королівський прапор, бубни і труби — як знак королівської ласки. До реєстру уписалося мало козаків, та й ті не довго трималися в містах. Король не мав грошей їм платити, бо його скарбниця була тоді вичерпана. Козаки втікали на Запорожжя, де збиралося щораз більше охочих до нових походів на Туреччину або на іншого ворога. У 1583 році вибрали собі запорожці нового отамана, Самійла Зборовського, який походив з давнього шляхетського роду. Він зібрав їх і повів знов у похід на ту саму Молдавію, через яку вже згинуло кілька отаманів. І йому цей похід не вдався. По дорозі до Молдавії зайшов йому дорогу брацлавський староста Струсь з польським військом і з тими реєстровими козаками, що були на службі в короля. Вони розбили військо Зборовського, і козаки-запорожці мусили завертати. Але завернули не на Січ, а над Чорне Море і там у гирлі Дністра поруйнували турецькі міста та захопили багато здобичі. Султан загрозив королеві, що як і цим разом не покарає козаків і Зборовського, то піде війною на Польщу. Король таки налякався і вислав на запорожців велике військо. Запорожців загнали в степи за Дніпро. Та Самійло Зборовський з’явився якось потім у Польщі. Тоді його зловили і відрубали йому голову, на Ринку в Кракові (1584 р.), як перед тим Підкові у Львові. Тим часом умер король Баторій, і королем Польщі став Жигмонт III, зі шведського роду. Він почав засилати на Україну католицьких монахів — єзуїтів. спроваджених до Польщі <з Рима, які всякими способами старалися перетягати заможніші українські родини на латинський обрид. Це дуже обурило козаків, що були православної віри. І ввесь український народ почав звертатися до запорожців, щоб вони стали в обороні православної вірм. Тоді козаки почали ворожо виступати проти польських старост і воєвод на Україні. Почали нападати на міста й містечка і карали польських панів та мстилися тим українським вельможам, які перейшли на чужу віру. 4, Отамани Косинсьїкий і Наливайко Після смерті Самійла Зборовського керували коза-ками-запорожцями кілька менш відомих отаманів, як от Михайло і Кирик Ружинські, Захар Кулага, Богдан Микошинсьїшй, Лукіян Чорнинський та Войтіх- Чано-вицький. Були між ними шляхтичі та гульвіси, котрим подобалися козацькі.звичаї та спосіб їх бурлацького життя, і вони ставали їх провідниками. Близько 1590 року з’явився на Запорозькій Січі Христофор Косинський і небавом вибрали його козаки своїм отаманом.. Косинський походив теж із старого шляхетського роду, але не злюбив шляхти, маючи на те причину.' Польський король захотів здобути собі прихильність козацької старшини та української шляхти і для іцього наділив декотрих великими маєтками. Деякі з тих обдарованих старшин ставали за те вірними підданими короля, а інші й далі були вірні українському народові і рідній вірі. Косинський дістав був також маєток від короля, а саме Рокитну над річкою Рось, Але того маєтку не міг перебрати, бо білоцерківський староста Януш Острозький, хоча родом також українець, не схотів віддати Рокитної Косинському, кажучи, що це його маєток. Тоді Христофор.Косинський рушив із запорожцями на Януша, здобув Білу Церкву, пограбував замок Острозьких у Києві, спалив Переяслав і рушив далі на Волинь нищити маєтки Острозьких та й інших родовитих українських, а також і польських панів, що тягли руку за Янушем. Він знищив також величавий замок Острозького в Острозі на Волині. Через те почалася перша справжня війна козаків з Польщею. Зимою 1593 року наказав польський король Жиг-монт III Янушеві Острозькому й Олександрові Вишне-вецькому зібрати війська і рушити на Косинського й козаків. Вони зібрали велику силу війська, а в Косинського було тільки 5000 козаків. Він став табором коло містечка П’ятки на Волині. Польське військо оточило козацький табір, і Косинський мусив піддатися та загодитися з поляками, бо їх була велика сила і мали багата зброї та гармат. Але небавом зібрав Косинський свіжі полки козаків і рушив на місто Черкаси, де був старостою князь Вишневецький, приятель Острозьких і запеклий ворог козаків. Але й тут не пощастило Косинському. Вишневецький хитрощами заманив його в Черкаси, нібито на переговори, і підступом захопив його та наказав убити. Козаків не злякала ця невдача й вони продовжували воювати з польськими магнатами на Україні. Ще того самого року велика ватага козаків напала на Черкаси, і Вишневецький мусив укласти з ними угоду. Тимчасом на Брацлавщині козаки почали також воювати з поляками. Отаманом їхнім був тут Северин Наливайко, розумний і освічений чоловік, що вчився в Острозі, в Академії, що її заснував князь Костянтин Острозький. Він у 1594 році покинув двір князя, де служив урядником, і пішов на Січ. Зібрав там кілька тисяч козаків і пішов на Молдавію, поруйнував татарські міста і села вздовж Дністра й забрав багато турків і татар у неволю. Вернувшись з Молдавії, рушив на Брацлавщину і здобув у Брацлаві табір польської шляхти, що з’їхала-ся тоді з якоїсь нагоди до цього міста. До Наливайка пристали брацлавські міщани й оволоділи на якийсь час містом, а зібрану шляхту прогнали. У 1595 році пішов Наливайко ще раз на Молдавію, а потім рушив через Галичину і Волинь аж на Білорусь. По дорозі грабував панські маєтки, а багато селян пристало до його війська Нарешті, король Жигмонт наказав шляхті збирати військо і знову рушати на козаків. У січні 1596 року рушив польський гетьман Станіслав Жулкєвський проти Наливайка і ще одного козацького отамана, Грицька Лободи, який приєднався був до Наливайка. Обидва козацькі отамани стали на зиму табором під містом Лубни на Солониці (на лівобережній Україні, недалеко Полтави). Стояла люта зима. Козаків було мало, а польський гетьман прийшов з великим військом і оточив табір. Може, козаки були би й так перемогли польську перевагу, але між цими почалися чвари. Козаки Лободи вбили свого отамана, але не вибрали отаманом Наливайка, тільки якогось Кремпського. З тої незгоди між козаками скористав Жулкєвський і зажадав, щоб козаки видали йому Наливайка і старшину, а тоді він інших помилує. Козаки в тій біді забули, що повинні всі стояти за одного, і видали Наливайка й своїх старшин та зброю. Одначе дорого заплатили за цю зраду, бо польський гетьман не панькався із зрадниками, а казав їх повісити. З десяти тисяч втікло на Січ заледве півтори тисячі козаків разом з нововибраним отаманом Кремпським. Наливайка і кількох старшин повезли в кайданах на суд до Варшави. Там вони були засуджені до страти, лише Наливайка держали в тюрмі аж до 1597 рої^у. Вкінці і йому також відрубали голову на площі перед замком у Варшаві. Народ на Україні пустив чутку, що Наливайка спалили в мідянім котлі... Це були лише поголоски, що не відповідали правді. Такою самою страшною смертю згинув Северин Наливайко у Варшаві, як колись Іван Підкова у Львові. 5. Гетьман Петро Конашевич-Сагайдачний Нещаслива битва над Солоницею і страшна смерть козацького отамана Наливайка дуже ослабили запорозьких козаків, і вони довший час не могли відновити свої сили. Тепер знову деякі кошові Запорозької Січі почали думати, що може краще було б ладнатися якось з Польщею і жити з нею в згоді та добром здобувати для козацтва і народу якісь полекші. Так чинив по смерті Косинського і Наливайка кошовий Січі, Самійло Кішка, що про нього співається в одній козацькій пісні — думі. Польський король Жигмонт III саме тоді потребував козацької помочі, бо хотів узяти собі Молдавію та Ливонію і хотів посадити на престолі в Москві Дмитра Самозванця, прихильника Польщі. Король пообіцяв козакам великі привілеї і полекші та й ще приобіцяв заплатити за поміч у війні. Козаки згодилися й пішли під проводом Самійла Кішки на Молдавію і здобули її; потім довго воювали в Ливонії, б’ючись там зі шведами, а нарешті, й під Москвою добре допомагали полякам. Але хоча багато крові пролили козаки, помагаючи Польщі, та польський король наче зовсім забув про дані козакам обіцянки. Він ще навіть переказав козакам, щоб вони розійшлися по своїх селах і відробляли панщину, як прості кріпаки. Тоді козаки зібрали ще кілька тисяч свого війська, побудували човни й пустилися аж через Чорне море знову на Туреччину, щоб здобути бодай трохи здобичі. У цих походах козаків на Туреччину й на Крим найбільше вславився кошовий Петро Конашевич-Сагайдачний. Петро, син Конона, а тому званий Конашевич, був родом з Самбірського повіту в Галичині. Його батько був заможним шляхтичем і хотів виховати Петра розумним чоловіком. Тому віддав його до найкращої тоді школи на Україні, до Академії в Острозі. Сагайдачний вчився там 8 літ і, мабуть, там дістав прізвище Сагайдачний, тому, що дуже добре стріляв з лука, а стріли лука ховають у сагайдаку/ По восьми роках науки Сагайдачний дістався якось в 1614 році з кількома товаришами з Академії на Січ. Там незабаром виявилося, що Сагайдачний не тільки дуже розумний і освічений чоловік, але також дуже відважний вояк у битві. Тому козаки вибрали його в 1616 році кошовим Січі і гетьманом. Сагайдачний бачив, як козаки зубожіли і як терплять через те, що король не дотримав своїх присяг Він задумав зробити так, щоб Польща знову потребувала помочі козаків, бо тим чином думав зібрати велике козацьке військо і таки отримати від Польщі великі полегшення не тільки для козаків, але й для всього українського народу.. Щоб збагатити трохи козацьку касу та й зробити козацьке ім’я славним на всю Европу, гетьман почав водити козаків на Туреччину й на кримських татар. На нових чайках-човнах він кілька разів перепливав Чорне море аж до Царгорода, несподіваним нападом нищив турецьку столицю і увільняв багато козаків з турецької неволі. Таких походів робив він від 1616 року дуже багато і то на різні міста Туреччини і Криму: на Царгород, Кафу, Синоп, Трапезунд та інші. Тими вдалими нападами розлютив він дуже турецького султана, і той знову загрозив Польщі, що як не стримає козаків, то турки підуть на Польщу війною. Король знову казав козакам розійтися, але цього ніхто не послухав. А незабаром по тім король сам запросив козаків, щоби збиралися і йшли Польщі на поміч проти Москви. У 1618 році Сагайдачний зібрав 20 тисяч війська і переконав козаків, щоб помагали Польщі, бо він тепер зможе домагатися від короля виконання усіх попередніх обіцянок. Козаки пішли на Москву, спричинилися своєю хоробрістю до того, що король підписав з Москвою дуже вигідний мир, — але й тепер не віддячився король козакам і Сагайдачному за їх поміч, і знову намагався обмежити число козацького війська до трьох тисяч та казав козакам попалити човни, щоб не мали на чім нападати на Туреччину. Та незабаром, у 1620 році, Польща знову потрапила у великий клопіт. Турецький султан вислав на Україну проти Польщі величезне військо — 300 тисяч турків і татар. Сагайдачний уважав це за добру нагоду, щоб ще раз спробувати отримати від короля полегшення для козацтва і для народу. Він знав, що Польща тепер без козацької помочі не обійдеться. Тому постановив домагатися від польського уряду і від короля таких прав: ЇЦоб козаків було сорок тисяч; щоб король виплатив козакам усю приобіцяну і заборговану платню; щоб польський уряд затвердив нововисвячених українських єпископів та щоб заборонив єзуїтам примушувати українців міняти свою рідну віру на латинську. Ця вимога — затвердити українських єпископів і заборонити перетягати народ на чужу віру — мала тоді найбільше значення. Треба знати, що коли Польща по Люблинській Унії з Литвою (1569 р.) забрала під свою владу всі українські землі, наїхало на Україну багато польської шляхти і латинських ксьондзів-єзуїтів, і вони почали переслідувати і гнобити православних українців, що твердо трималися прабатьківської віри. Українських священиків проганяли з церков і зовсім не дбали про їхню долю; хотіли, щоб українська православна віра пропала, бо знали, що як пропаде віра, то пропаде й народ. Для оборони своєї віри створювалися по українських містах церковні братства. Такі братства були, зокрема, у Києві, Львові, Острозі. Ті братства своїм коштом утримували школи, лічниці і всяко помагали своїм людям. Покровителями й оборонцями їх стали запорожці, а найбільше допомагав Сагайдачний. Він сам з усім козацьким військом записався в члени Київського братства і помагав по різних містах утримувати школи, а в Києві заснував вищу школу, Академію, і опікувався нею. Він знав, що народ повинен мати багато вчених, освічених людей, щоб уміти оборонитися перед ворожими напастями на віру і народ. Бачив, яке вбоге і темне було тоді українське духовенство, що не мало свого верховного пастиря. Тому в 1620 році, коли через Київ переїздив єрусалимський православний патріарх Тео-фан, Сагайдачний попросив його висвятити українському народові митрополита й єпископів, щоб наглядали над священиками та щоб стерегли й боронили віри і народу. Патріарх висвятив Київським митрополитом Нова Борецького та повисвячував українських єпископів для Полоцька, Володимира-Волинського, Луцька, Перемишля, Холму і Пинська. Таким чином, Сагайдачний відновив Українську Церкву і поклав на тривких засадах українську віру й освіту народу. Але на це треба було ще затвердження польського уряду. І користуючись з нагоди, що Польща знов потребувала козацької помочі, Сагайдачний сам вибрався з посольством до Варшави й домагався, щоб уряд затвердив ті всі козацькі, народні й церковні права. Король і сейм запевнили знову, що обов’язково це все затвердять, просили тільки, щоб Сагайдачний ішов з козаками бити турків. І Сагайдачний згодився. Восени 1620 року розбили турки під Цецорою (в Бесарабії) польського гетьмана Жулкєвського. У тій битві загинув сам Жулкєвський і поліг козацький сотник Михайло Хмельницький, а його син Богдан (що потім став українським гетьманом) потрапив у турецьку неволю. Сталося це тому, що Жулкєвський з гордості не хотів приймати допомоги козаків, кажучи, що сам дасть собі з турками раду. По тій битві під Цецорою турки просунулися далі і стали під Хотином над Дністром, де їм заступило дорогу польське військо. Всього війська встигло зібратися лиш 35 тисяч, а турків було 300 тисяч. _ Сагайдачний рушив з 40 тисячами козаків під Хотин. Щоб пробитися до поляків, козаки мусили прориватися наступом крізь турецький табір, бо турки оточили поляків. Козакам пощастило. Вони пробилися крізь турецьке військо і злучилися з поляками. Турки тримали поляків і козаків ще сорок днів під облогою, робили численні атаки, які козаки хоробро відбивали. Нарешті, султан уклав з Польщею мир і пішов геть. Так козаки врятували Польщу під Хотином від турецької навали. Багато це коштувало козацької крові, а Сагайдачний скоро потім умер через ту битву. Він був тяжко ранений під Хотином і поїхав до Києва лікуватися, але даремно, бо весною 1622 року вмер. Київські «братчики» і школярі влаштували гетьманові величавий похорон і поховали його В/ церкві Богоявленського Братства в Києві. Так умер славний і розумний кошовий і гетьман України Сагайдачний, що про нього й донині співається в багатьох піснях. Він щиро хотів допомогти своєму народові і за те віддав своє життя, бо вірив у чесність і ретельність союзників. На жаль, його наміри не сповнилися. Польща знову не дотримала своїх обіцянок — і, як побачимо далі, сам український народ через 26 літ опісля виборов собі ті права, що їх домагався славний гетьман Сагайдачний. 6. Про Січ Запорозьку та про запорожців Отже, вже знаємо, звідки походять і як гуртувалися українські козаки-запорожці. Знаємо, що вони нападали на турків і татар і хоробро воювали з іншими ворогами України. Вони боронили народ і рідну землю від ворожих переслідувань і змагали до того, щоб український народ мав свободу і свою власну державу. І не один із них віддав своє життя за рідний край і народ. Ми згадали також, що осідком запорожців була Запорозька Січ на Дніпрі, понижче порогів, на островах, серед ріки. Там запорожці жили постійно; там збиралися, вчилися воєнної справи і готувалися до воєнних походів. Отже, цікаво буде довідатися, як виглядала Запорозька Січ і які звичаї були на Запорожжі (на Січі) та взагалі — як жили запорожці. Січ — то була простора площа на Дніпровім острові Хортиці (потім на Базавлуці і Томаківці). Зо всіх боків обливала цей острів глибока вода Дніпра, а ще, крім того, на самім острові був викопаний глибокий рів, наповнений водою, та й поставлено високий, гострий частокіл (паркан) з міцними брамами. На брамах, що на ніч замикалися, стояли гармати й козацька сторожа. Не диво, що кому-будь неможливо було дістатися на Січ. І хоча не раз пробували здобувати Січ турки, татари й інші вороги, то це їм не вдавалося. Довкола площі стояли побудовані хатки, так звані «коші» (з плетеними сітками), або «курені». Ті хатки були накриті очеретом або кінськими шкірами. В такій хатці жив один курінь з курінним отаманом. Та козаки тільки спали тут або пересиджували негоду й дощі, латаючи одіж або чистячи зброю. В погідні дні перебували на площі або в степу за рікою. Там вправлялися в їзді верхом, в стрілянині з рушниць і гармат та ремонтували човни. Посередині Січі стояла невелика церква св. Покрови, знадвору дуже скромна, але всередині повна золота й срібла, бо козаки були побожні й дуже дбали про свою церкву, а підчас читання Євангелія тримали шаблі наполовину витягнені з піхов, на знак того, що готові будь-якої миті боронити своєї віри. Частину своєї воєнної здобичі призначали на церкву і купували щораз кращі нові хоругви та ікони. На Січі, крім хаток-курінів, були й склади зі зброєю, з гарматами, з човнами та харчами. Коло складів стояла вночі сторожа. Про звичаї й побут козаків-запорожців пишуть очевидці, що були на Січі, таке. Хто хотів стати козаком, мав наперед служити три роки в старого козака за чуру (слугу й помічника). Чура робив усяку роботу й носив за козаком другу рушницю й потрібні йому клунки. Щойно потім, коли вивчився від того козака орудувати зброєю й набрав вправності в битвах, ставав правдивим козаком і діставав зброю: рушницю, шаблю, спис, лук і стріли. Козаки вбиралися просто: в грубу сорочку, в кирею (довгий плащ без рукавів). За широким поясом носили пістолі й люльку, через плече носили торбинку з харчами і кулями, а до пояса на ремінець присиляли ще ц порошницю з порохом. їли сушену рибу і печене м’ясо та риб’ячу юшку, бо риби в ріках та всякого звіра та птаства в степу було дуже багато. Пекли сухарі з пшеничної муки. Жінок на Січі не було, і ніхто не смів мати на Січі жінки, навіть сам отаман. За це грозила кара смерті. Коли козак був жонатий, то жінка й діти жили десь на селі або на хуторах, по так званих «зимовиках». Там жив і козак, коли не було війни. Він господарив, вів велику пасіку, полював, а завжди частину з того віддавав на Січ. Там звичайно й зимував. А коли кошовий отаман оголошував воєнний похід, приміром, на турка, то козацькі гінці роз’їздилися по тих хуторах-зимовиках, що звичайно були добре обгороджені й заперті міцними воротами, і закликали козаків-хуторян на Січ, на війну. Вони під’їздили до воріт і кликали: — Пугу! Пугу! Так кликали кілька разів, аж доки козак не вийшов з хати й поспитався: — А хто там? — Козак з Лугу! — відповідали посланці. Тоді козак відчиняв ворота, бо знав, що то свої, запрошував їх у хату, гостив щиро, а потім збирався, прощався зі своєю родиною й виїздив разом з посланцями на Січ. Січове військо ділилося на полки по 500 осіб. Полк мав п’ять сотень по сто люда; сотня мала десять десяток (курінів) по десять люда. Полками командували полковники, сотнями сотники, а десятками десятники, так звані курінні отамани. І власне кожний такий курінь жив в окремій хатці-курені. Канцелярію вів писар, що писав усякі письма й прикладав печатку, на якій був напис: «Печать Славного Війська Запорозького Низового». Цілою Січчю командував кошовий, що його звали «батьком-кошовим». Його вибирали на спільній раді, на майдані серед Січі. Кого вибрали, того могли й скинути, коли був несправедливий, але доки був старшим, то сліпо його слухали, і він мав право карати навіть смертю. Йому до помочі були судді й осаули. Коли збиралися в похід, то на Січі був великий рух. Одні рихтували човни, інші зброю, ще інші пекли й варили в казанах харчі на дорогу. Січові шевці шили чоботи, кравці одежу, римарі робили упритж, ливарники відливали з олова кулі. А котрі вже були готові, обступали січового бандуриста, старого козака, що грав на бандурі і співав про славних отаманів і гетьманів, про походи на турків і татар. Часто* й танцювали собі для охоти й жартували, завжди були вееелі. Козаки воювали двома способами. Звичайна нападали на ворога кїннотоюу а піхота наступала з боків. Ніхто не піддавався, всі билися до останку, кажучи: «Або перемога, або смерть!» Коли ж несподівано стрічався їм ворог у степу, а козаків було мало, тоді шикували колесом свої вози тай ще обкопувалися валам і оборонялися з-за такса возової фортеці. Ворог не міг здобути тої твердині й відступав. Хіба часом, як не наспіла козакам поміч, то тримав їх облогою, аж гинули зі спраги й голоду, але таки не піддавалися. Отак жило те славне козацьке запорізьке військо, що від 1500-го майже до 1800-го року, близько 300 літ, обороняло Україну від усякої напасті. Відвага й хоробрість козаків були відомі в цілій Європі. 7. Про життя на Україні за козацьких часів уїСиття на Україні було тоді зовсім не таке, як нині. Були зовсім інші порядки. Передусім скажемо, що» не всі люди мали тоді однакові права. Одні мали їх і панували, а другі не мали жадних людських прав; їх просто вважали за рабів та невільників. Правда, ще давкіше, за княжих часів, селяни-господарі вважалися за вільних людей. Були тільки нечисленні невільники з полонених ворогів, або з тих, що заборгували і мусили борг відслугувати у бояр або й у господаря на селі. А коли після занепаду княжої держави прийшла на Україну литовська, а по ній польська влада, то і завелися на Україні такі самі порядки, які були тоді в Польщі і в цілій Европі. А в Польщі було так: всі люди ділилися тоді на суспільні верстви. Були такі головні чотири верстви людей: шляхта, духовенство, міщани і селяни. Найбільші права і привілеї мала шляхта. Шляхтичі ставали урядниками, мали землю і всім орудували. Мали свій окремий суд. Платили дуже малі податки, бо вони самі на сеймиках ті податки ухвалювали. Короля не боялися, бо король був залежний від сейму у Варшаві, а сейм складався з шляхти і духовенства. Польське духовенство мало також усякі права і привілеї, а податків не платило. Міщани мали свою управу в містах, де були купцями або ремісниками та гуртувалися в різних цехах. І хоча вони не мали тих гонорів, що шляхта, і платили великі податки, але були вільні і мали свій.суд, який складався з бургомістра і з радних (війта і лавншвд). Найгірше жили селяни, або, як їх тоді називали, хлопи. Не мали ніяких прав; не мали своєї землі, не мали суду, бо судив їх дідич; не мали свободи та й не сміли нікуди вийти зо свого села. Земля, на якій працювали, була власністю пана, дідича, шляхтича, а ва те, що він відпускав селянам кусень землі на життя, мусили селяни відробляти панщину, спершу по кілька днів на тиждень, а потім і цілий тиждень, так, що не було часу і свого кусника поля управити, А за найменшу провину пан мав право підданого хлопа бити, і за це йому нічого не грозило. Так робили польські шляхтичі-дідичі З СВОЇМИ польськими селянами, /а певно, що ще гірше поводилися вони з українськими селянами па Україні. Та треба знати, що не тільки селянство на Україні так тоді бідувало.за польських часів. І духовенство терпіло подібно. Жило в темноті і в нужді. Українські міщани також бідували. їх притісняли з усіх боків і накладали величезні податки. Та й українській шляхті жилося гірко. Лише ті, що змінили свою батьківську віру і народність та перейшли на польське, ставали панами-магнатами, а такі, на жаль, траплялися. Хоча були й такі, хто і своєї віри твердо тримався та ще й народові помагали встояти. Як же народ український оборонявся перед такою бідою? Оборонявся різними способами, щоб не згинути і не пропасти. Передусім селяни й інші стани (верстви) почали вже в 15 столітті втікати від лютих панів за Дніпрові пороги і там заложили Січ. А як козаки-січовики жили і обороняли рідний народ і віру не тільки від татар і турків, але й від інших ворогів, ми вже знаємо. Крім того, що козацтво боронило народ, народ сам почав горнутися до освіти і гуртуватися в церковні братства, а освіта й організація — це також важлива зброя в обороні. Звідки пішли братства? Почали їх закладати українські міщани при своїх церквах, а робили це тому, що у гурті легше оборонити свою віру від усяких напастей і легше втримати церкву. При братствах закладали шпиталі, де лікували убогих, і закладали школи, де вчилися діти міщан і утверджувалися в своїй вірі. Такі братства були у Львові (найстарше), Вільні, Луцьку, Києві і в інших українських містах. Тим братствам помагали знатні українські шляхтичі, т. зв. «кармазини», нащадки князів, і гетьмани. З нащадків князів найбільше прислужився для освіти на Україні князь Костянтин-Василь Острозький. Він заклав у Острозі славну Острозьку Академію (наприкінці XVI століття), де вчилися діти шляхти, міщан і козаків. З тої школи вийшло дуже багато відомих людей, які потім дуже прислужилися свому народові. З цеї Академії вийшов і гетьман Петро Конашевич-Сагайдачний, що заснував у Києві Богоявленське Братство і до нього вписався сам з усіма козаками. При братстві відкрив, разом з ново-висвяченим митрополитом Йовом Борецьким, школу. В тім дуже йому помогла відома в тих часах українська шляхтянка, Гальшка Гулевичева. Київський митрополит Петро Могила Школа при Київськім братстві розвинулася згодом у вищу школу, найбільшу на Україні Поширив її пізніший Київський митрополит (від 1632 року) Петро Могила, нащадок молдавського князя (господаря) Симеона, що його турки прогнали з Молдавії. Петро Могила був дуже вчений чоловік, а при тім твердо тримався української віри і народу, бо полюбив його дуже. Він перемінив братську школу в Києві на Академію, наче університет, де вчилося тисячу студентів, а між ними були вже й дуже убогі діти, які жили в бурсі при школі. З учнів тої Академії повиходили освічені люди, зокрема священики, але й багато учителів та козацьких старшин. Одні й другі своїм знанням помагали опісля своєму народові. Рівночасно з братствами й школами почала на Україні розвиватися друкарська справа. Перша книжка, надрукована нашим письмом, вийшла 1491 року в Кракові. Була то богослужебна книга, видана князем Костянтином Острозьким, дідом Костян-тина-Василя. Потім почали закладати друкарні на Україні і в Галичині. З Москви втік 1573 року друкар Іван Федорів, бо його темні москалі хотіли вбити за те, що друкував книги. Він заснував друкарню при Ставропігійськім братстві у Львові, а потім в Острозі; крім того, виникли тоді друкарні в Києві, в Вільні, в Рогатині і навіть по деяких селах. Ті друкарні (як, наприклад, в Уневі, заснована Варлаамом Шептицьким, і в Угерцях, де відкрив друкарню Олександр Шептицький, прапрадіди нашого митрополита Андрея) друкували спершу богослужебні книги і біблії, а згодом і всякі світські та повчаючі книжки і шкільні підручники. Всі українські міщани, козаки, духовні і шляхта тор-нулися до книжки; один московський подорожній, який тоді був на Україні, пише, що в неділю всі українці, чоловіки ї жінки, ідуть до церкви з молитовниками і всі вміють читати,. А в Росії тоді не було ще й друкарень, а навіть між московськими боярами було мало грамотних і письменних. Це прагнення українського народу до книжки і знання свідчить, що наш народ висококультурний. І це врятувало його від знищення в неволі. Народ наш витримав найгірші часи, а коли згодом і до селянських хат блиснуло світло науки, то вже ніяка ворожа сила не могла народу /знищити. Отже, пам’ятаймо про це і всіх заохочуймо до науки і до книжки. Як ми вже сказали, вищі українські верстви, себто нащадки князів і боярів, духовенство і міщани взялися шукати тоді порятунку в освіті та науці Але селяни терпіли далі і сподівалися від тих верств (та, головне, від козацтва, що стало тоді окремою верствою і здобуло собі деякі ширші права), порятунку. І, як побачимо далі, той рятунок прийшов., і тоді селяни стали поруч козацтва до оборони своїх прав. 8. Перед великим зривом. Ми вже знаємо, що гетьман Петро> Конаїііевич-Сагай-дачний ходив з козаками на поміч Польщі проти Москви й Туреччини та врятував польське військо niij Хотином 1621 року. А все те він робив у тій добрій вірі, що король Жигмонт III і Сейм виконають ті све’г обіцянки, що дали були Сагайдачному — а саме: дадуть свободу українській вірі і Церкві, дадуть вольності козакам і полекші українському народові. Але по смерті Сагайдачного-виявилося, що ніхто й не думає давати козакам і народові та вірі які-небудь полекші. Великі пани-магнати на Україні (чужої віри й народності) далі пригнічували народ і вкорочувавші права української Церкви й духовенства, а за- козаками не визнавали жодних привілеїв. Зрозуміли тепер козацькі провідники:, що нікому не треба- вірити і що власними силами мусить козацтво й народ добувати належні права. І відтоді почалися незгоди, а навіть бої між польською шляхтою і козаками. Назовемо й розкажемо коротко про кількох гетьманів і кошових, що по смерті Сагайдачного хоробро воювали і голови свої поклали за рідний народ і за віру. Після Сагайдачного гетьманував коротко (два роки) Олифер Голуб. Він вислав до Варшави козацьких послів з домаганням, щоби сейм затвердив ті привілегії і права, які обіцяв був Сагайдачному. Та сейм наче забув про ті недавні обіцянки і зовсім відвернувся від козаків. У 1626 році посилає послів до Варшави наступний гетьман Михайло Дорошенко, але і цього посольства варшавський сейм не вислухав, лютий за те, що на Україні вже починалися повстання проти великих панів, а в Києві козаки вбили польського війта Ходику і ксьондза Юзефовича. Тоді й козаки вже на власну руку починають знову походи на турків* і татар. Михайло Дорошенко водив козаків нераз аж до Царго*-роду — та в однім поході на Крим йому не пощастило й він загинув у битві з татарами в. 1628 році. По Дорошенку вибрали гетьманом Тараса Трясила, дуже відважного полководця. Він почав збирати козаків, але польський гетьман Конєцпольский вислав проти нього лютого шляхтича, Самійла Лаща, з великим військом. Лащ оточив Трясила під Переяславом і змусив до того, що вони згодилися, аби було лише 6 тисяч козаків та щоб старшину й гетьмана призначала польська влада. Козаки згодилися на це, бо і так знали, що ані сейм, ані уряд не дотримають своїх обітниць, і козаки будуть мати право не дотримуватися тих умов. Про Тараса Трясила є переказ, що він раз над річкою Альтою знищив велике польське військо, аж ріка була від крові червона. Про цю битву написав Тарас Шевченко гарну поему «Тарасова ніч». У 1631 році став гетьманом Іван Петражицький-Кулага, дуже розумний і проворний чоловік. Він вирядив до Варшави послів з домаганням, щоб сейм вибрав королем Володислава, бо тоді саме вмер польський король Жигмонт III, а його сина Володислава всі вважали за приятеля козаків. Але гетьман Кулага знав, що польські пани просьби не послухають. Він зібрав ЗО тисяч козаків і пішов з ними на Волинь, де почав руйнувати маєтки тих панів, що найбільше ворогували з козаками. Це помогло. Сейм вибрав королем Володислава IV і він прирік козакам: затвердити їхні давні права, не переслідувати більше української віри й духовенства та затвердив українських єпископів, а Київським митрополитом — Петра Могилу. Але в 1635 році гетьман Конєцпольский знову хотів ослабити силу Запорізької Січі і тому над Дніпром, при гирлі річки Самари, вибудував твердиню Кодак. У тій твердині він поставив найману німецьку залогу, щоб не пускала запорожців з Січі на Україну і нікого з України на Січ. Однак ця твердиня не довго простояла. Саме тоді вмер гетьман Кулага, а вождем козаків став кошовий Січі, хоробрий отаман Іван Сулима. Він воював з турками на Чорнім морі, а раз переплив Середземне море й доплив аж до Риму, де подарував тодішньому папі Римському кораблі-галєри, що їх відібрав був від турків. Почувши про цю твердиню, Сулима вернувся з походу, зібрав 6 тисяч козаків, напав на Кодак, перемір німців, що стояли там залогою, а твердиню збурив. Тоді Коцєцпольский намовив дві тисячі реєстрових козаків, що стояли по містах, щоб підступом узяли Січ. Вони так і зробили. Прийшли під Січ, і вдаючи приятелів запорожців, підступно дісталися до середини. Там несподівано вибили запорожців, а Сулиму зв’язали й віддали полякам. Цього лицаря покарали у Варшаві смертю в 1637 році. По Сулимі став гетьманом Василь Томиленко. Він також вислав до Варшави посольство, а саме сотника Барабаша й писаря Зіновія-Богдана Хмельницького, що вже вславився був хоробрістю в битві під Цецорою і в поході на турків. Але і з цього посольства також не вийшло нічого. Польські пани не хотіли з запорожцями й говорити, а наказали їм, щоби слухали урядом настановлених старшин. Ті старшини, яких для козаків призначив польський уряд, були Сава Кононович і Федір Онушкевич. Запорожці обурилися на ту пропозицію і рушили під проводом нового гетьмана Павла Бута-Пав-люка на Переяслав, захопили тих двох отаманів і постинали їм голови в козацькім таборі. Павло Павлюк розіслав по цілій Україні універсали, щоб народ повставав проти чужих панів. У різних місцях на Україні почалися повстання, а багато народу приставало до козаків. Тоді Микола Потоцький рушив з польським військом на Україну і в грудні 1637 року, на самого св. Миколи, розбив козацьке військо під Кумейками на Чигиринщині; схопив гетьмана Павлюка, полковника Томиленка та отамана Кізиму; цього посадив на палю, а Павлюка й Темиленка відіслав у Варшаву, де їм постинали голови. Але козацтво й народ повставали далі. Весною 1638 року зібрав гетьман Остряниця багато козацького війська й рушив на захід. У кількох битвах розбив польське військо, але через нерішучість його не злюбили й вибрали гетьманом Дмитра Гуню. Та й Гуня не міг використати народного зриву, хоч тоді вже і з Галичини почали люди приставати до козаків. Тоді воєвода Микола Потоцький зібрав велике військо, і йому вдалося оточити козаків та змусити до здачі. Опісля він використав те ослаблення козацької сили й знову відібрав у козаків їхні привілеї. Реєстрових козаків могло бути лише 6 тисяч, а всі інші мали вернутися кожний в своє село і відробляти панщину дідичеві, як звичайні селяни-кріпаки. Українська віра, Церква і духовенство знову трапили в принижене становище. Такий стан тривав 10 літ. По десяти роках цілковитого занепаду України в 1648 році прийшла раптова зміна на ліпше, а до цієї зміни спричинився славний гетьман Богдан Хмельницький. Богдан Хмельницький — син українського шляхтича Михайла, що був урядником у місті Чигирині й недалеко під Чигирином мав невеликий хутір Суботів. Замолоду вчився Богдан у школах у Києві, в Ярославі та у Львові, а потім, зовсім ще молодим, вступив до козацького війська. Вже небавковд усі помітили, що з нього буде хоробрий і відважний ко&ак-лицар та розумний керівник. Як козацький старшина він брав участь у численних битвах з турками, а в битві під Цецорою (1620 року) боровся поруч свого батька. Батько загинув у тій битві, а молодий Богдан попав у турецьку неволю, де пробув два роки. В неволі навчився він турецької й татарської мови та пізнав турецькі звичаї, а це пізніше в житті йому нераз дуже придавалося. Вийшовши з неволі, став сотником козацького війська і знали його запорожці як відважного й розумного чоловіка. По невдалому козацькому повстанні в 1638 р. Хмельницький жив постійно в Чигирині, або в своїм хуторі Суботові, що успадкував по батькові. Та чигиринський староста й урядники не довіряли йому й боялися. Отже, часто висилали його з козаками в степи нищити татарські загони. Найбільше зненавидів Богдана чигиринський підстароста Чаплинський. Коли уже в 1647 році Хмельницький рушив з сотнею козаків у степ, Чаплинський напав зі своїми гайдамаками на Суботів, пограбував цілий хутір і побив наймолодшого синка Хмельницького так важко, що хлопець небавом умер. Хмельницький подав на Чаплинського до суду, але суд розсудив справу несправедливо. Тоді Богдан поїхав на скаргу аж до польського короля Володислава IV у Варшаву, та король сказав, що й він сам безсильний проти шляхти. А зрештою, говорив король, «ви люди військові, маєте шаблі при боці, тож самі бороніть своєї честі і свого майна,..» Тоді Богдан Хмельницький сам вирішив помститися за свою кривду і за кривди народу не тільки Чаплин-ському, а й усім подібним панам, що самовільно поводилися з народом. Він поїхав на Січ, скликав усіх козаків, що ма'лими відділами пробували по степах, й розказав їм про свою кривду й кривду всього народу. Він промовив до козаків так сердечно, що вони вибрали його гетьманом і закликали його, щоб вів їх до боротьби. Хмельницький умовився ще з татарами, які обіцяли допомагати, й весною 1648 року рушив проти польського війська і всієї шляхти, що була на Україні. Коли тільки по Україні пішла чутка, що Хмельницький збирає сили проти польских панів, усі, молоді й старі, почали приставати до козаків. Небавком мав коло себе велике військо й почав перемагати польське військо битва за битвою. Під Жовтими Водами розбив військо Стефана Потоцького, а його самого взяв до неволі. Під Корсунем розбив головні польські сили і взяв до неволі оби-двох польських воєначальників: Миколу Потоцького й Калиновського. Після двох великих битв піднялося повстання по всій Україні, по обидва боки Дніпра. У містах і селах повставали міщани й селяни, виганяли всіх чужинців, а також арендаторів, які навіть ключі від церкви тримали в себе та лиш за оплатою молитися пускали. Пани й орендатори зачувши про те, що сталося коло Жовтих Вод і Корсуня, самі почали втікати з України так, що того літа Україна очистилася від чужинців. Утік також і князь Ярема Вишневецький, найжорстокіший ворог козаків. Під Пилявцями заступили дорогу свіжі сили польського війська. Та як козаки несподівано напали на табір, то провідники перші втікли, а за ними військо, і козаки забрали все добро польського табору. З-під Пилявців відступили польські війська аж до Галичини, що тоді називалася Червона Русь. За польським військом рушили в Галичину й козаки, а тоді піднялося повстання і в Галичині, хоча не таке, як на Україні. Хмельницький підійшов аж під Львів, та не хотів нищити міста, взяв викуп і рушив далі, аж під Замостя. Міг іти на саму Варшаву, та саме тоді вибрали нового короля Польщі — Яна Казимира. Гетьман Хмельницький вірив, що той король покарає шляхту й не дозволить далі знущатися над Україною, і тому відступив з козаками за Збруч. Він гадав, що польські війська уже не рушать на Україну, але весною 1649 року вони таки рушили. Хмельницький заступив їм дорогу під Збаражем і оточив їх та мало-що не взяв короля в полон. Під Зборовом підписали умову, що Україна по ріку Случ вільна держава, а Хмельницький її гетьман. Хмельницький обрав собі за столицю Чигирин і звідти почав заводити лад по цілій звільненій Україні. Вся Европа довідалася відразу про вільну українську державу і різні держави почали висилати своїх послів до гетьмана, щоби встановити з Україною приязні взаємини. На Україні почалося по містах і селах нове життя, народ зітхнув з полегшенням, бо настав порядок і спокій. Та незабаром виявилося, що Польща таки не зреклася України й готує новий похід. У 1651 році почалася знову війна, відбулася страшна битва під Берестечком, де через зраду татар козаки зазнали важких втрат. Уславилося в цій битві тих триста запорожців, які окопалися на острівці серед болота й цілу добу відбивалися від тисячів Польського війська. Король обіцяв їм дарувати життя, та вони таки не піддалися і погинули всі до одного, та не заплямували козацької честі. По тій невдалій битві Хмельницький був примушений підписати нову умову в місті Білій Церкві. Ця умова давала право козакам жити лише в Київщині, а вся Україна знову мала далі бути польською провінцією. Почали вертатися на Україну дідичі й орендарі, одначе народ уже не хотів терпіти. В 1652 році, весною, Хмельницький знову рушив у похід і вщент розбив польське військо під горою Батіг, коло міста Ладижина. Тут загинуло двадцять тисяч війська, загинув і польський воєначальник Калиновський; йому татари відрубали голову й принесли Хмельницькому. По битві під Батогом Україна знову стала вільною, але Хмельницький знав, що незабаром Польща вдарить наново, а козацьке військо було тоді таке ослаблене, що вже не змогло б оборонитися. Татари й турки були непевні союзники, тому гетьман вирішив укласти союз з Московщиною. Московський цар радо згодився взяти Україну під опіку й присягав, що Україна буде незалежною, а тільки козаки присягнуть вірність цареві. Так і сталося. Хмельницький з’їхався з царськими послами в містечку Переяславі 1654 року і тут підписав союз з Москвою. Однак Москва виявилася хитріша, ніж усі інші попередники. Відразу прийшли на Україну московські війська та почали осідати по квартирах, а в Києві почали будувати собі твердиню. А хоч у 1655 році москалі пішли разом з козаками на Польщу (тоді знову були під Львовом), то московські генерали займали землі на царське ім’я, себто для Москви, а не для України. З того було видно, що Москва хоче Україну поневолити, землі забрати під свою руку, скасувати всі вольності козацькі, а українських селян закріпачити знову. Крім того, і цар зрадив гетьмана, бо почав переговорювати з Польщею і дійшли до такої згоди, що польські війська небавком знову рушили на Україну. Тоді гетьман вирішив ще раз повстати проти Польщі та й проти Москви і вислав своїх послів до Швеції, Туреччини, Молдавії й Угорщини, щоб здобути в них поміч для України. Декотрі держави, наприклад Швеція, обіцяли помогти, і, може, було б гетьманові вдалося врятувати Україну, але він нагло заслаб і помер дня 8 вересня 1657 року. Його поховали в Суботові, в церкві, що він сам казав збудувати своїм коштом» Він не спочив там на віки. Через кілька років польський пан Чарнецький прийшов з військом на Україну й, мабуть, викинув кості гетьмана з домовини, що була в підземеллях Су-ботівської церкви. (Ця вістка не є певна, певне тільки те, що тоді не знати де поділися тлінні останки гетьмана). Як бачимо, Богдан Хмельницький відбудував вільну державу на Україні, що була цілих триста літ перед Хмельницьким під пануванням Литви й Польщі; молоду Українську державу не встиг гетьман оборонити перед усіми ворогами, бо їх було забагато, а до того ще він завчасно помер, але по Хмельницькім ідуть його слідами інші гетьмани. Як побачимо, Україна вже ніколи потім не була в такій неволі, як перед Хмельницьким. Гетьман Хмельницький має в українській історії велику славу, бо він перший рішуче повів козацьке військо до боротьби за волю народу і рідної землі. Про Хмельницького укладав народ пісні, з яких багато дотепер збереглося. Його прославили декотрі наші письменники у віршах, в оповіданнях і повістях. У Києві, на площі перед храмом св. Софії, стояв до 1923 року гарний пам’ятник Хмельницького, що представляв гетьмана на коні з булавою в руках. Та більшевики його усунули. 10. Юрась Хмельницький та Іван Виговський Ще перед смертю гетьман Богдан скликав раду козацьких старшин і сказав: — Я вже старий і хворий, довго не зможу гетьманувати, тому виберіть собі нового гетьмана. Козаки-аж заплакали з жалю й сказали: — Не знаємо, батьку, кого вибирати гетьманом; порадь нам, просимо! — Є між вами писар Іван Виговський; він десять років пробував зо мною, всі звичаї козацькі знає. Або є між вами славні полковники, виберіть з-поміж них одного гетьманом України. Але старшини поклонилися тричі перед гетьманом і сказали: — Не хочемо ми нікого з полковників, ми бажаємо на гетьмана сина твого, Юрася Хмельниченка молодого! Гетьман заперечив головою: — Панове молодці! Мойому синові Юрасеві щойно сімнадцять літ, він зростом малий і розумом ще невеликий, козацьких звичаїв ще добре не знає... А козаки на те: — Ми будемо старих, бувалих людей біля нього саджати, вони будуть його добрими ділами навчати. Буде він між нами гетьманувати, будемо його поважати й тебе, славного батька нашого, споминати. Зворушений гетьман заплакав, схилив стару голову перед громадою й віддав молодому Юрасеві гетьманські відзнаки: булаву й бунчук. І так по Богдановій смерті став новим гетьманом його син Юрась. Він справді був ще дуже молодий, а до того й слабовитий, але козаки говорили: — Нехай бодай тая слава буде, що Хмельницький є нашим гетьманом! Та недовго гетьманував Юрась. Хоча йому дорадниками були старі полковники, а найбільше генеральний писар Виговський, та Юрась побачив, що таки не має сили управляти державою, і сам зложив свою владу в руки козаків та вступив до монастиря. Козаки вибрали собі гетьманом Івана Виговського. Він був розумний, високоосвічений і меткий чоловік, а що десять літ був при боці Хмельницького, то набрався великого досвіду в керівництві військом і державою. Коли козаки вибрали його гетьманом і віддали йому гетьманську булаву, він сказав: — Ця булава буде для добрих нагородою, а для лихих карою. В запорозькому війську має бути лад і послух. Тих слів він завжди тримався. Строго карав свавільних і упертих, що хотіли завести нелад у відновленій Українській державі. А поважних людей, які щиро служили Україні, шанував і винагороджував та завжди прислухався до їх порад у важних справах. З вибору Виговського були москалі дуже невдово-лені. Вони знали, що він не дасть їм зробити Україні кривду. Тому старалися підкопати в народі його силу й повагу. Вони бунтували людей проти гетьмана, говорячи, що він хоче запродати Україну Польщі. Казали навіть, що він поляк, а лише вдає українця, бо хоче здобути собі необмежену владу, а потім завести таку панщину, яка була на Україні перед Хмельницьким. Казали, що народові було б ліпше, якби Україна зовсім перейшла під владу московського царя. Обіцяли що тоді народ не бідував би; у всіх були б достатки, а старшини дістали б високі уряди й відзначення. І довели до того, що темний народ почав бунтуватися проти гетьмана, а навіть два полковники, Пушкар і Барабаш, виступили зі своїми полками проти Виговського, не добачуючи, що москалі злобно хитрують, щоб таки українськими руками повалити гетьмана, а тоді запанувати всевладно на Україні. Та Виговський зібрав своє вірне військо й переміг двох зрадників. А потім задумав, як би то визволити Україну з-під тої московської опіки, в яку в добрій вірі віддав її Хмельницький. Козацькі сили були тоді заслабі на те, щоб побороти москалів, а що нізвідки помочі не сподівалися, то Виговський уклав союз з Польщею, щоб разом піти на москалів. У місті Гадячі в 1658 році підписала Україна з Польщею таку умову: Польща згодилася, що Україна матиме своє військо, свого гетьмана і буде зовсім самостійна, тільки буде визнавати зверхність польського короля. А за те Польща дасть своє військо до помочі козакам проти Московщини. 1659 року гетьман Виговський написав відозву до народу. Нагадав усі кривди, що їх Москва вчинила Україні, хоча 1654 року присягала в Переяславі на вільність України, і закликав усіх до війни з Москвою. Козаки й народ охоче пішли до боротьби й рушили на Московщину. Під Конотопом, на Чернигівщині, зустрілися козацькі війська під проводом Виговського з великими силами московськими, і тут розігралася страшна битва. Московські війська розбито; багато їх забрано в полон, багато москалів згинуло, а козакам дісталася величезна здобич. Та, на жаль, гетьман Виговський не зумів як слід використати тої перемоги. Він побачив, що польські війська, які йшли на Україну нібито йому на поміч, починають господарити по-своєму, а польська шляхта хоче використати ту хвилю, щоб запанувати по-давньому на Україні. Отже, побоюючись, щоб народ не підозрівав його, що він є в якійсь змові з Польщею, Виговський зрікся гетьманської влади в 1659 році, відразу після битви під Конотопом. Те, що він не був у змові з Польщею, виявилося небавком, бо вже через кілька літ, в 1664 році, він загинув по-геройськи.'В тім році селяни на Київщині підняли повстання проти польської шляхти, що прийшла сюди- з військом і почала заводити наново панщину. Великі пани-магнати підозрівали, що до того повстання спричинився Виговський і що він у той спосіб хоче підхлібитися народові, щоби знову вибрали його гетьманом. Виговського, що не почував ніякої вини за собою й тому не стерігся, зловили й воєнний суд засудив його на смерть. Його розстріляли у Варшаві. Так загинув один з наймудріших українських гетьманів. 11. Гетьман Петро Дорошенко — «Сонце руїни» По тім, як Виговський зрікся гетьманської булави, гетьманом обрали знову Юрася Хмельниченка. Але Хмельниченко не мав відваги стати проти Московщини й продовжувати війну, яку почав був так щасливо Виговський. Він повів з москалями переговори про згоду. Москалі перехитрили його. Запросили буцімто на переговори за Дніпро, до Переяслава, і вже не хотіли його звідси пустити. Примусили його підписати умову, дуже невигідну для України. Московські війська мали тепер право зайняти своєю залогою великі міста України, а гетьман позбавлявся уже права сам рядити козаками* тільки мав виконувати накази московського царя. Юрась Хмельниченко хотів добра Україні, але він сам бачив, що уряд гетьмана йому заважкий. Тому по п’яти роках добровільно зрікся влади. На Україні настала тепер лиха година. Було таке безладдя, що кожний робив, що хотів. З заходу шарпали Україну польські війська; з півночі й від сходу московські, що на Україні вже почали розпаношуватися, а з півдня набігали турки й татари. До того ще Україна розділилася на дві частини: Лівобережну й Правобережну (від ріки Дніпра). На Лівобережній вибрали одного гетьмана, на Правобережній другого. Доходило до того, що гетьмани воювали між собою. І так брати билися з братами. Україна спливала кров’ю і щораз більше занепадала. Недарма народ та історія назвали ті часи «Руїною». Правобічний (або правобережний) гетьман Тетеря тримав з Польщею й воював з Лівобережним гетьманом Брюховецьким, що тягнув за Москвою. Але в 1665 році козаки вибрали гетьманом Петра Дорошенка, що походив зі старого козацького роду. Його дід Михайло був гетьманом перед Хмельницьким, а його батько був полковником за Хмельницького. Петро Дорошенко виявився дуже здібним і хоробрим полководцем, а також розумним політиком. Він, що найважніше, любив Україну і бажав завести в ній лад і порядок та оборонити її від ворогів. За те й любили його козаки й весь народ. Дорошенко думав собі, що найліпше буде укласти союз з Туреччиною і при помочі турків визволити Україну з-під чужих впливів. Тому пішов услід за Хмельницьким, бо і Хмельницький довгий час був у союзі з турками й татарами, й аж наприкінці свого життя примирився з москалями в тій добрій вірі, що Москва не зрадить України. (Але сталося інакше). Турки в*ислали Дорошенкові велике військо на поміч проти Польщі. Дорошенко рушив з козаками й турками на Галичину, обліг Львів і тоді Правобережна Україна стала вже вільна від польської зверхності, тільки перебувала в союзі з Туреччиною. В 1672 році Польща підписала в Бучачі з турками мир. В мировій умові Польща визнала Україну козацькою незалежною державою. Отож, усе було б добре, якби турки не почали були чинити на Україні те саме, що чинили москалі й інші вороги. Вони взялися переслідувати християн і навіть перетворили в Кам’янці одну церкву на свою мечеть. Через те народ почав відказувати на Дорошенка, а й запорожці під проводом Івана Сірка виступали проти гетьмана. Та Дорошенко був свідомий того, що він не винен. Турків старався упросити, щоб не робили злочинів, а в думці планував, що як Україну звільнить ще й від Московщини, тоді буде мати силу розправлятися й з турками. Тому, передовсім, старався ще поширити свою гетьманську булаву й на Лівобережну Україну. До того мав право, бо козаки ще в 1665 році вбили лівобережного гетьмана Брюховецького (колишнього слугу Хмельницького) й віддали Дорошенкові також владу на Лівобережній Україні. Та в тім перешкодила йому Москва, що й надалі призначала на Лівобережжі «своїх» гетьманів. На Україну прийшло велике московське військо й облягло Чигирин. Дорошенко з козаками хоробро відбивав усі наступи москалів. Довго тривала ця облога, аж нарешті хмара москалів оточила гетьманську столицю. В козаків не стало зброї, ні поживи, й Дорошенко мусив піддатися. Всю свою владу й гетьманські відзнаки передав лівобічному гетьманові Іванові Самойлови-чеві, а сам віддався в руки москалів. Москалі вивезли його далеко на північ і тримали там аж до смерті. Він умер у неволі дня 19 листопада 1698 року, в Ярополчу коло Вятки, і там є досі його могила. Так загинув гетьман, що справді щиро бажав добра Україні, і за те назвав його український народ почесною назвою: «Сонце Руїни». Багато дум і пісень склав український народ про Петра Дорошенка. Тут годиться сказати дещо про кошового Івана Сірка. Це був відважний козак, він усе своє життя воював з турками й татарами, бо їх уважав за найбільших ворогів України. Тому протиставився таким гетьманам, що хоч у добрій вірі, та лучилися з турками, щоби воювати з Москвою й Польщею. Сірко побив турків і татар у 55 битвах і так ослабив кримських татар, що вони вже потім не мали сили нападати на Україну. Тоді в степах над Чорним морем почали осідати перші поселенці з України; земля стала вкриватися селами; степи стали змінюватися в урожайні поля. Іван Сірко спершу виступав був і проти Дорошенка за його союз з турками, але коли пересвідчився, що Дорошенко мав добрі наміри врятувати тим чином Україну, то став приятелем Дорошенка. Іван Сірко умер 1680 року на Чортомлицькій Січі. Його могила є там до нині в селі Ку-пелівці, а на могилі камінь з написом. Народ говорить, що там лише одна рука Сіркова, а він сам ходить по світі і помагає українським військам побивати ворогів. 12. Гетьман Іван Мазепа Ще за гетьманування Дорошенка був гетьманом на Лівобережжі Дам’ян Многогрішний. Він гетьманував всього 4 роки (1668 — 1672). Але й за той час показав, що бажав добра Україні. Заводив порядок і лад, і перший завів на Україні кінну почту. Скінчив він так, як і Дорошенко. Московський цар Олексій IV бачив, що Дам’ян прагне до цілковитого визволення України, тому наказав його заарештувати й заслав на Сибір, де гетьман Многогрішний і вмер. Подібно скінчив життя і його наступник, гетьман Іван Самійлович, що гетьманував уже й по Дорошенкові від 1672 до 1687 року. Він також умер на Сибірі. І тоді вибрали гетьманом України Івана Мазепу Це один з найславніших гетьманів України. Іван Мазепа народився 20 березня 1632 року в Ма-зепинцях на Київщині. Походив зі старого українського роду Мазепів і вже його прадіди й діди служили в козацькім війську. Один з них, Федір Мазепа, воював разом з Наливайком проти Польщі, з ним попав у полон і його стратили у Варшаві разом з Наливайком в 1597 році. Батько Мазепи, Степан, був урядником у Білій Церкві, а що сам був розумний та освічений чоловік, то і свого сина, Івана, виховав на освічену людину Мати Мазепи називалася Марія Магдалина з роду Мокієвських, — і була потім ігуменею (начальницею) жіночого монастиря в Києві. Спершу вчився Іван дома і, маючи дванадцять літ, складав вірші латинською мовою (тоді це було в звичаю). Згодом учився в Полоцьку в вищій школі і, маючи 16 літ, пішов на Січ, учитися воєнного ремесла. Служив при козацькім війську за Хмельницького в 1648 році й тоді, будучи ще хлопцем, хоробро бився в одній битві. За хоробрість і розум полюбили його всі козаки, а гетьман Хмельницький радив його батькові послати Івана ще продовжувати навчання за кордон. Іван вчився в Голандії, а потім довший час був при дворі польського короля Яна-Казимира. Король посилав його з важливими листами до гетьмана Тетері і Дорошенка. Нарешті, Іван став служити в Дорошенка. Одного разу послав його гетьман у посольстві на Крим, до татарського хана, що був тоді в союзі з Україною. По дорозі зловили його в степу козаки лівобережного гетьмана Самійловича, але Самійлович не карав Івана, а прийняв до себе на службу й навіть іменував генеральним осавулом, бо помітив розум і спритність Мазепи. Послав гетьман Івана в посольстві до царя московського, й там Мазепу також полюбили, бо такого освіченого й добре вихованого чоловіка не було тоді й при царськім дворі. Не диво, що коли цар ув’язнив Самійловича, то сам був за тим, щоб козаки вибрали гетьманом Івана Мазепу. Козаки вибрали його зовсім добровільно, бо, по-перше, Мазепа був тоді найбільш освічений між старшиною, а по-друге, всі знали, що хоча він і з царем живе в приязні, але над усе любить Україну, то й буде їй вірно служити. І не обманулися. Іван Мазепа, ставши гетьманом, почав щиро думати над тим, щоб визволити Україну з-під залежности всх сусідів. Але мусив діяти дуже обережно, бо тоді (від 1682 до 1725 р.) панував у Роси цар Петро І, дуже лютий і розумний тиран; він бажав з’єднати Україну з Росією й хоча до якогось часу ще терпів на Україні окремого гетьмана, але дуже обмежував права гетьмана й козацтва і всієї України. Цар вимагав, щоб козаки ходили з ним на війну проти Польщі, Швеції й татар; а нарешті загнав полки козаків аж до Петербурга, нового міста, що заснував, і казав їм там копати канали, сушити й будувати нову столицю Росії. Багато козаків погинуло там від стужі й поганого повітря. Недарма то люди говорили,, що Петербург побудований на козацьких кістках. А тимчасом на Україні було ледве кілька тисяч козаків коло гетьмана, а по всіх містах і селах стояли московські солдати; вони робили, що хотіли й дуже знущалися над українськими селянами й міщанами. Весь народ і козацтво стали нарікати на гетьмана Мазепу, що він цареві так у всьому корився. Але тільки жменька старшин знала, що Мазепа ще не може відверто виступити проти царя. Він ждав догідної хвилі, коли на Україну вернуться козацькі полки, що бідували в Московщині, й коли цар буде зайнятий війною з сильнішими противниками. А тимчасом гетьман старався упорядкувати край і піднести його освіту. Побудував багато шкіл і церков власним коштом. Для Київської Академії казав збудувати новий величавий будинок на три поверхи. Такої школи і в Московщині в ті часи не було. Коли 1700 року цар почав війну зі шведами, з славним шведським королем Карлом XII, Мазепа покладав на це великі надії і в великій таємниці почав умовлятися через довірених посланців з королем, щоб разом ударити на царя. Шведський король запевнив Мазепу, що Україна буде вільною державою по обох сторонах Дніпра, й згодився злучитися з козаками. Але трапилися між старшиною два зрадники: Іскра і Кочубей. Вони написали листа, ще й самі поїхали до царя й розповіли, що Мазепа змовляється зі шведами проти Москви. Та цар ще не вірив тому, бо і спершу були доноси на Мазепу, а Мазепа служив цареві вірно. Тому казав зв’язати Іскру і Кочубея й відіслати їх до Мазепи. Мазепа звелів їм стяти голови. Та скоро потім, літом 1708 року, король Карло XII рушив на Україну, й гетьман став явно по стороні шведів. Він закликав усе козацтво й народ, щоб ставати проти Москви. До нього пристали й запорожці. П’ятнадцять тисяч їх прийшло під проводом Костя Гордієнка й злучилися з гетьманськими полками. Однак велика сила козаків була ще на півночі в Московщині. А лютий цар зібрав величезне військо й у листопаді 1708 року рушив на Україну. 9 листопада московська орда облягла гетьманську столицю Батурин. Москалі звернулися до залоги, щоб піддалася, та полковник Чечель відповів: «Умремо всі, а столиці не дамо!» І довго відбивала жменька козаків усі московські наступи, аж і тут знайшовся зрадник, Іван Ніс; він провів москалів потайним підземним ходом до столиці, й москалі здобули столицю. Все місто, з палатами і церквами, спалили, а всіх козаків і мешканців вирізали. Не пощадили ні старих, ні молодих, ні жінок, ні дітей. Палата гетьмана горіла три дні. А полковника Чечеля й козацьку старшину помордували та поприв’язували їх трупи до плотів і пустили долі рікою Сеймом, усім на пострах. 10 липня 1709 року розпочалася головна битва під Полтавою. Цар зібрав сюди всі свої сили, що вп’ятеро перевищували число шведів і козаків. А до того ще король Карло заслаб тоді від ран і не міг очолювати битву. Сталася велика січа й царські орди розбили козаків і шведів. Король і гетьман мусили негайно відступити за Дніпро й схоронилися на Молдав-щину. Гетьман заслаб і небавком потім умер в місті Варниці. Там і донині є його домовина. Цар наказав одразу ж карати всіх зловлених козаків, що билися на боці Мазепи, а Мазепу виклясти по церквах, навіть по тих, що їх сам Мазепа будував. Отак любив гетьман Мазепа Україну і за неї життя своє віддав. Москалі відтоді називали всіх свідомих українців «мазепинцями». Але ця назва для всіх нас Могила під Полтавою не образлива, навпаки, — почесна, бо кожний свідомий українець славить діла Мазепи. В 1932 році минуло якраз рівно 300 років від народження гетьмана Мазепи. По різних містах, по селах святкували свідомі люди врочисто цю річницю славного гетьмана, що над усе любив Україну і хотів усіх з’єднати до боротьби за їх волю. 13. Наказний гетьман Павло Полуботок По смерті гетьмана Івана Мазепи вибрали ті козаки, що перейшли з ним по битві під Полтавою у Волощину, нового гетьмана, Пилипа Орлика. Та Орликові не довелося вже гетьманувати на Україні. Хоча 1711 року він ще рушив був на Україну разом з татарами й турками й мало що не взяв царя Петра в полон (над Прутом), то Петро підкупив турків і визволився, а потім уклав з Туреччиною і зі Швецією мир. Орлик проживав на чужині до кінця свого життя і вів переговори (разом зі своїм сином Григором) з чужоземними володарями, щоб визволити Україну від московського ярма; та ніхто не зважився тоді воювати з Росією. Орлик помер у Салоніках (місто в Македонії) в 1728 році. Тимчасом, на Україні став гетьманом Іван Скоропадський. Хоча його в 1708 році вибрали за наказом царя Петра (тоді, коли Мазепа виступав проти царя), і всі вважали його прихильником царя, то Скоропадський щиро бажав добра Україні і дуже вболівав над тим, що цар чимраз більше обмежував права України й козацтва. Він мусив за наказом царя висилати козаків на тяжкі роботи у Московщину, де вони копали канали, будували нові твердині й гинули при будові нової столиці, Петербурга. Цар почав насилати на Україну багато московського війська, наділяв українськими землями чужинців, що йому помагали в війні з Туреччиною (сербів, молдаван, греків), навіть іменував їх козацькими полковниками. Обмежив права українського козацького суду й прислав своїх московських урядників, що мали наглядати над судами й військовою канцелярією гетьмана. Навіть коло самого гетьмана настановив москаля, буцімто для ради, а справді для того, щоб стеріг, що гетьман робить. У січні 1722 року старенький гетьман Скоропадський вибрався з кількома старшинами до Петербурга просити царя, щоб дав по-легші Україні та дотримував ті умови, що їх підписав ще цар Олексій з гетьманом Хмельницьким у 1654 році, коли Україна вперше входила в союз з Московщиною. Та ця просьба лише розлютила царя Петра і він заявив, що жодних вольностей не дасть, а ще встановлює окрему раду, так звану «Малоросійську Колегію», яка буде управляти Україною спільно з гетьманом, бо йому не вірить. І справді, таку колегію незабаром встановив, а її головою іменував московського бригадира (генерал-майор) Вельямінова. Гетьман Скоропадський, вернувшись на Україну, небавком помер (3 липня 1722 р.). Поховано його у Глухові, в жіночому монастирі — у Гамаліївській пустинці. Вмираючи, Скоропадський знав, що цар не скоро дозволить вибрати нового гетьмана, і тому іменував наказним гетьманом (тимчасово) чернігівського полковника, Павла Полуботка. Про це повідомили царя й просили його дозволу вибрати нового гетьмана. Та цар замість дозволу прислав «Малоросійську Колегію» з Вельяміновим і ще з шістьма російськими офіцерами. Вони мали управляти Україною нібито в спілці з Полуботком, але направду робили, що самі хотіли. На однім засіданні, де брав участь і гетьман Полуботок і кілька козацьких полковників, став Полуботок докоряти Вельямінову, що москалі на Україні вже господарять, як у себе дома і топчуть права козацтва й народу. Це обурило Вельямінова, й він грубо вилаяв сивоголового гетьмана й старшин, кажучи: «Я тут президент, а ви ніщо! Зігну я вас, а ваші вольності скасую». І знову післав Полуботок просьбу до царя, щоби не допускав до ламання права та щоб позволив вибрати гетьмана на місце тимчасового. А цар відповів, що всі гетьмани від Мазепи були зрадники, тому мусить добре надуматися й пошукати відповідного чоловіка, а тимчасом нехай управляє «Малоросійська Колегія». Та дальше діялося таке, що Полуботка, який щиро бажав поліпшити долю України, доводило до розпуки. Москалі встановляють нові нечувані податки і здирають їх немилосердно. Полуботок знову післав просьбу, а тоді цар наказав йому і ще кільком полковникам негайно прибути до Петербурга. Вони прибули, а тимчасом цар віддав верховенство над козаками московському князеві Голіцину, отже гетьман не мав уже ніякої влади. Та, вслід за Полуботком, козацтво, зібране в степу, вислало і свою петицію до царя, з тисячами підписів, домагаючися також вибору гетьмана. Цар наказав тоді арештувати Полуботка і тих, що з ним приїхали, й посадили їх у Петропавловську фортецю (в Петербурзі). Ще перше Полуботок оповів цареві все, що козаки й народ терплять від москалів, а коли цар загрозив йому тюрмою і смертю, гетьман сказав: «За-ступаючися за Україну, я не боюся ні кайданів, ні тюрми. І лучче мені найгіршою смертю умерти, як дивитися на загибіль земляків моїх». Небавком старий гетьман у тюрмі смертельно заслаб, і про це повідомили царя. Кажуть, цар прийшов до тюрми й, відчуваючи доколи сумління, просив Полуботка, щоб простив йому острі слова. Та Полуботок не міг простити катові України й сказав: «За невинне страждання моє і земляків моїх будемо судитися у спільного і нелицемірного судді, Бога нашого. Сі^оро станемо перед Ним і Він розсудить Петра з Павлом!» Слова страдника здійснилися. Полуботок умер ЗО грудня 1724 року, а цар Петро 9 лютого 1725 року, отже через шість тижнів пізніше. 14. ОСТАННІ ГЕТЬМАНИ УКРАЇНИ: ДАНИЛО АПОСТОЛ І КИРИЛО РОЗУМОВСЬКИЙ Нащадки лихої пам’яті Петра І хотіли прихилити до себе Україну лагідними способами і тому на Україні трохи полегшало. Вже цариця Катерина І обіцяла дозволити вибрати нового гетьмана, та не додержала слова, а вчинив це її спадкоємець, цар Петро II. То був молодий хлопець, 12-літній, який мав багато ворогів. Його приятелі боялися, що Україна зовсім відпаде від Московщини, як не зроблять полегші. Тому дозволено вибрати гетьмана й скасовано ту московську «колегію» на Україні. 12 вересня 1727 року в Глухові вибрали гетьманом старенького 70-літнього полковника Данила Апостола. Все ж таки і йому не вірили і дали, буцімто до «ради», москаля Наумова, а до Петербурга взяли, як заложника, гетьманового сина Петра, щоб Данило не зрадив Москви. Через рік повернено козакам їх давні права, що їх скасував був цар Петро І. Спадкоємицею Петра II, який вмер дуже скоро, вже в 15-му році життя, стала цариця Анна. Вона була також прихильна до козацтва й дозволила Петрові Апостолові, синові гетьмана, вернутися на Україну. Але головний начальник московських військ на Україні, Мініх, далі примушував козаків і селян ходити на важкі роботи коло нових кріпостей довкола Криму, де багато люда погинуло з голоду й холоду. В 1733 році Москва воювала з польським королем Станіславом Лєщинським, який мав своє військо, зване «конфедератами» (від того назва польської шапки «конфедератки»). 20 тисяч козаків пішли москалям на поміч, дійшли аж до Гданська над морем, взяли його, а король ледве втік, переодягнений за селянина. В тім році гетьман Апостол випросив, щоб цариця Анна дозволила вернутися на Україну тим запорожцям, що з кошовим Костем Гордієнком помагали Мазепі й перейшли до Туреччини. Вони вернулися й заснували Січ на річці Базавлуці. Було їх понад 7 тисяч. Гетьман Данило Апостол умер 29 січня 1734 року, маючи 77 літ. Поховали його в містечку Сорочинцях, у церкві, яку він збудував своїм коштом. По смерті цього гетьмана, що також щиро дбав про добро України, настали знову важкі часи для України. Козаки помагали москалям у війні з Туреччиною і працювали при будові нових твердинь, але гетьмана не дозволили їм вибирати. Що більше, на Україні почалися знову московські порядки, як за царя Петра І. Україною управляло «Правління», що до нього входили три козацькі старшини й три московські, та москалі мали важніший голос, бо на Україні стояла величезна московська армія. Далі стало ще гірше, ніж за Петра, бо на Україні почала урядувати так звана «Тайная Експедиція», що мучила й карала на смерть невинних людей, на кого тільки був якийсь донос, що він ворожо настроєний до Москви. Кирило Розумовський — останній гетьман України Таке безправ’я тривало довго і хто зна, чи ще були б дозволили вибрати гетьмана, якби не такий випадок. В 1731 році їздив по Україні царський полковник Вишневський, що збирав співаків до царського хору. В селі Лемеші на Київщині почув, як гарно співав у церкві один сільський парубок, Олекса Розум. Цього Розума взяв москаль до Петербурга й там його сподобала собі царівна Єлисавета, дочка Петра І. Його вчили в школах, скоро зробили його високим старшиною, а в 1742 році при помочі Розума й других старшин ця Єлисавета стала царицею. Вона вийшла заміж за Розума і так український хлопець Олекса став чоловіком московської цариці. Олекса мав брата Кирила. Він узяв його до себе; цариця іменувала його графом і післала за границю вчитися. Вернувшися з чужини, 18-літній Кирило Розум, що звався Розумовський, був іменований головою Академії Наук у Петербурзі. В 1744 році цариця була на Україні й вислухала просьб козацьких старшин, щоб вибрати нового гетьмана. Тим гетьманом призначила до вибору молодого, але розумного й освіченого Кирила Розумовського (брата свого чоловіка) і його вибрали гетьманом у Глухові в місяці лютім 1750 року. Тоді скасовано на Україні ту «Тайну Експедицію», що мордувала людей, а молодий гетьман почав заводити на Україні лад і порядок на європейський взірець. Тепер настав час спокою і права. Однак не тривало це довго. На нещастя гетьмана й України, в 1761 році вмерла цариця Єлисавета, а царицею стала Катерина II, що подібно як Петро І, вирішила поневолити Україну. Вона в 1764 році наказала Розумов-ському скласти гетьманську владу і скасувала гетьманство. Таким чином, Кирило Розумовський був останнім гетьманом України. Він жив у Петербурзі, аж перед смертю вернувся на Україну, в Батурин, і там умер 1803 р. у 75 році життя. Лишив по собі добру славу, бо як умів, старався поліпшити долю рідного краю. Пам’яткою по ньому є ще й до нині руїни його палати в Батурині. * * * Отак закінчила своє існування вільна українська держава під владою гетьманів. Причиною її занепаду були, як бачимо, насамперед численні вороги з усіх боків, та ще й те, що ті вороги через замалу свідомість українського народу могли і в самім народі сіяти незгоду і тим легше народ поневолювати. Настали потім часи неволі, та про це буде мова в наступній частині нашої історії. Частина четверта Праця єдина з неволі нас вирве: Нумо, до праці, брати! Годі лякатись! На діло святеє Сміло ми будемо йти! Хоч у неволі й нещасті звікуєм, Долю онукам дамо; Ми для роботи на світ народились, Ми для борні живемо! БОРИС ГРІНЧЕНКО В тій частині історії опишемо часи неволі й занепаду українського народу та його держави, а також часи пробудження народної свідомості, коли то нарід наче вдруге почав народжуватися на світ. Українська держава над Дніпром занепала остаточно в 1764 році, коли цариця Катерина II позбавила останнього гетьмана України, Кирила Розумовського, його влади й уряду. А всякі надії українського народу повернути волю завмерли з хвилиною, коли та сама цариця наказала зруйнувати Січ Запорозьку. Це сталося в 1775 році. До кінця XVIII століття, себто до 1800 року, Москва встигла затерти всі сліди української державності й перетворила Україну на звичайну московську провінцію, поділивши її на губернії, залежні від московського уряду. Почалися тепер часи неволі. І, як далі побачимо, та повна, безпросвітна неволя, получена з закріпаченням сільського народу, протривала поза першу половину ХІХ-го століття (до 1861 р.) Подібно було й на українських землях під Австрією, себто в Галичині, на Буковині й на Закарпатській Україні. Від половини XIX століття український нарід по обох боках кордону будиться до нового життя і це притаманне нашій історії в 19-тім столітті. На середину того століття припадає хвиля найгіршого поневолення народу, але та хвиля тоді раптом заломлюється і під подихом леготу свободи, що прийшов з культурних західних країв, відчиняються й нашому народові широкі, хоч тернисті шляхи до кращої долі. В цій книжечці власне опишемо головні події занепаду й підйому нашого народу, почавши від зруйнування Січі в 1775 р., і скінчивши 1914 р., коли то вибухла велика світова війна і почалася нова історична доба для всього світу й для нашого народу. 2. Про зруйнування Січі та повстання гайдамаків Цариця Катерина II пішла слідами Петра І і дорешти поневолила Україну. Вона вже в 1764 році наказала останньому гетьманові, Кирилові Розумовському, зложити гетьманський уряд і скасувати гетьманство. А щоби затерти всякий слід українського вільного життя, вирішила скасувати Січ Запорозьку. Та поки станемо оповідати, як то москалі зруйнували Січ, скажемо коротко про гайдамаків та про їх повстання на Україні. Коли цар Петро І розбив у 1709 році під Полтавою війська гетьмана Мазепи і короля Швеції Карла XII, то потім відступив остаточно Україну правобіч Дніпра Польщі, а лівобічну Україну залишив при Росії. Великі пани, польські магнати, позаймали на Правобічній Україні всі свої колишні посілості і почали знову заводити в них панщину. Настали такі тяжкі часи, як це було колись ще перед Хмельницьким. На Правобережній Україні, почали гуртуватися невеликі відділи озброєних людей, які водночас зверталися за поміччю до запорожців, що мали ще тоді свою Січ. І запорожці ставали провідниками тих озброєних селянських відділів, які нападали звичайно на панські двори, а також на орендарів, палили і нищили їх майно, а їх самих убивали або проганяли. Тих людей називали гайдамаками. Перше таке гайдамацьке повстання ви-бухло близько 1730 року і, з малими перервами, тривало аж до 1750 року. Головними провідниками того руху були Верлан, Скорич, Харко, Мамай, Іванець, Жила, Грива і Непла. З великою силою розгорілося гайдамацьке повстання на правобережній Україні в 1750 році та найстрашніше повстання, провідниками якого були Максим Залізняк та Іван Гонта, було в 1768 році. Максим Залізняк був старим, досвідченим запорозьким козаком, а Іван Гонта був сотником придворних козаків у польського магната Салєзія Потоцького в Умані. Залізняк зібрав велику ватагу гайдамаків і підступив дня 28 червня 1768 р. під Умань, щоб її здобути. Уманський староста, Салєзій Потоцький, казав Гонті виступити проти гайдамаків, однак Гонта зі своїми козаками відверто перейшов на бік гайдамаків. Тоді гайдамаки здобули місто і, винищили багато панів і священиків латинського обряду. Ця страшна подія відома в історії під назвою «Уманської різні». Уманський сотник Іван Гонта Про це повстання гайдамаків та про страшну Уманську різню написав Тарас Шевченко поему «Гайдамаки», де змалював жахливі картини народного гніву поруч із розпучливим чином Гонти, який тоді зарізав своїх двох малих синків... Здобувши Умань, гайдамаки вибрали Залізняка своїм гетьманом і задумали опанувати цілу правобічну Україну. І хтозна, чи не було би їм це вдалося, якби не втрутилася до цієї справи московська цариця Катерина II. Московський уряд спершу спокійно приглядався до виступів гайдамаків, ба, навіть вислав на Правобережжя своїх емісарів, щоб вони бунтували гайдамаків проти шляхти на Україні. Та коли побачив, що гайдамаки ростуть у силу, вирішив їх знищити, бо боявся, що заволодівши Правобережною Україною, візьмуться гайдамаки виганяти й москалів з Лівобережної. І тому, коли польський король Станіслав Понятовський по уманській битві попросив помочі Москви, то московські полки, під командою генерала Кречетнікова, відразу рушили на гайдамаків. Боячись виступати у відвертій битві, взялися москалі на хитрощі і зраду. Підступивши під Умань, де таборували гайдамаки, полковник донських козаків, Гур’єв, удавав приятеля гайдамаків і запросив Залізняка й Гонту до себе в гості. Вони прийшли, нічого не передчуваючи, а тоді Гур’єв казав їх зловити й ув’язнити. Потім уже легко вдалося роззброїти гайдамаків, а роззброєних розподілили так: тих, які були родом з лівого боку Дніпра, взяли москалі й позасилали на Сибір (між цими опинився й Максим Залізняк); а тих, які були з правобічної України, передали москалі польському гетьманові Браницькому, що стояв табором у Могилеві над Дністром. Доля гайдамаків була страшна, бо майже всім постинали голови або завдали смерть іншим способом. Після цього повстання гайдамаків настали в Польщі великі зміни. В 1772 році стався перший розподіл Польщі. Польські землі поділили між себе Росія, Німеччина й Австрія. Таким чином, правобічна Україна потрапила під владу Москви, де тоді сиділа на престолі цариця Катерина II. Вона ще й далі непокоїлася з приводу України, бо ще існувала Запорозька Січ, а в ній близько 20 000 козаків. Тому вирішила ненаситна Катерина знищити і скасувати цю останню ознаку української вольності. На самі Зелені Свята, 4 липня 1775 р., зненацька оточило Січ багато московського війська під проводом генерала Текелія, який запропонував козакам піддатися. Кошовим був тоді старенький Петро Кальнишевський, що мав 98 літ. Він скликав козацьку раду і запитався, що робити. Молодші січовики радили боронитися до останньої краплі крови. Але старші, досвідчені, сказали: «Нема надії на те, щоб ми змогли перемогти десятикратну навалу москалів. Піддаймося без пролиття крові». Та коли доля Січі була вже вирішена,"молодші січовики взялися на хитрість, щоб не трапити в полон. Старшина почала вночі переговори з Текелієм про здачу, а тимчасом попросили Текелія, щоб дозволив запорожцям виходити з Січі на ріку ловити рибу. Він дозволив. А тоді запорожці виходили один за одним і за кілька днів на Січі осталося лиш кількадесят стариків. Цих уже взяли москалі в полон і зруйнували Січ, а всі скарби забрали в Москву. Лише образ Матері Божої (Покрови) з Січової церкви встигли забрати запорожці з собою і повезли його аж у Туреччину, де осіли над гирлом Дунаю, а їх нащадки живуть там ще донині. Кошового Кальнишевського вивезли москалі на далеку північ, на Соловецькі острови, і там замурували в вежі самітнього монастиря, залишаючи тільки малий отвір, куди подавали йому хліб та воду. Так карався останній кошовий Запорозької Січі 12 літ, а потім ще прожив кілька літ у тім монастирі на волі і вмер у 1803 році, проживши 112 літ. Його могила знаходиться там ще й досі. По зруйнуванню Січі Україна - потрапила в цілковиту неволю до Москви, а частина українських земель — Галичина і Буковина — припали Австрії, де тоді панувала цісарева Марія Тереса. Російські війська розбрелися по всій Україні. По більших містах генерал Кречетніков казав прибивати на майданах друкований «Маніфест» цариці Катерини II про злуку України «на віки віков» з Москвою. 3. Що робили запорожці після зруйнування Січі Куди ж подалися ті козаки, які встигли втекти з московського ярма і неволі? Більша їх частина помандрувала поспішним походом аж над Чорне море. Там посідали на свої човни-чайки й переказали турецькому султанові, що коли він їх прийме до себе, то вони будуть йому вірно служити, бо не хочуть віддатися Москві в неволю. Султан знав, що козаки добрі й лицарські вояки, і тому радо згодився, щоб вони переїхали в Туреччину й осіли над Дунаєм. Туди вони одразу й попливли. Тут султан наділив їх землею, і вони жили на свободі, а не раз, коли Туреччина воювала з яким-небудь ворогом, то ці козаки йшли туркам на поміч і ставали їм у великій пригоді. Гарний образок з того життя дає відома опера «Запорожець за Дунаєм», що її часто ставлять наші театри. Правда, не жилося там козакам так, як на рідній землі, і вони дуже тужили за Україною, але воліли служити туркові, ніж помагати москалеві Україну поневолювати. Невелика жменька козаків залишилася таки на українській землі й осіла над Чорним морем там, де нині велике місто Одеса. Інші таки потрапили під москаля; це були ті, що їх захопили по містах. їх спершу приневолили служити в так званих пікінерських полках у Херсоні і в Полтаві. Але дуже скоро московський уряд побачив, що даремно так учинили з запорожцями і каявся, що так легкодушно зробив собі з них завзятих ворогів, а туркам приспорив приятелів. Тому вже через чотири роки після зруйнування Січі сама цариця Катерина II задумала повернути собі запорожців. Вона написала до турецького султана, щоб він відпустив козаків назад на Україну, й обіцяла їм такі права, які мали вони перед зруйнуванням Січі, ще й усяку вину вирішила їм дарувати. Одначе, ці обіцянки не допомогли. Запорожці не вірили Москві й залишилися в Туреччині. Тільки мала їх частина аж в 1827 році під проводом отамана Йосифа Гладкого, прокралася на Україну, а інші залишилися. Багато їх нащадків ще й досі живуть над гирлом Дунаю, в нинішній Румунії (зараз — Молдова). Тоді цариця задумала організувати окремо бодай тих козаків, що залишилися на Україні. На її поклик стали збиратися колишні запорожці в 1784 році в окремих полках. Вони зібралися в Переяславі — близько 12 000 мужа, і в 1787 році, коли вибухла війна Росії з Туреччиною, уряд призначив кошовим цих запорожців Сидора Білого. їм дали велику білу хоругву і вдалі прапори для куренів; отаманові булаву, а курінним перначі — такі відзнаки, як мали колись на Січі. На їх печатці був напис «Печать Коша Войська Вірних Козаків» і намальований козак з рушницею та з прапором. Дали їм човни, чайки та байдаки, й ці козаки дуже допомогли Росії у війні з турками. їх Кіш (Січ) стояв тоді у Василькові, на лівому березі лиману ріки Бугу, що впадає до Чорного моря. В морській битві, у місяці травні 1787 року, розбили вони турецький флот. Там загинув теж кошовий Сидір Білий. За ту хоробрість москалі переіменували цих козаків у «Військо Чорноморське» й дарували їм землі над Чорним морем, від Бугу до Дністра, та сусідні округи. Чорноморці позаселювали ці порожні простори і поділили їх на чотири паланки (округи чи повіти): Подністрянська, Березанська, Кінбурська і Таманська. А кошем стали у Слободеї над Дністром, В 1791 році москалі відібрали ці землі, а в 1792 році дали їм у вічну власність Кубанську землю. Москалі боялися держати запорожців над Чорним морем, де вони легко могли порозуміватися з турками і з тими козаками, котрі жили в Туреччині над Дунаєм. Новий Кіш над річкою Кубань названо Катеринодаром (від 1920 р. — Краснодар). Коли в 1797 році умер їх кошойий, Антін Головатий, то московський уряд вже не дозволив їм мати кошових, лишень призначав їм згори «наказних отаманів» з-поміж московських генералів. Ці кубанці були завжди хоробрими вояками й у всіх війнах Росії проливали за неї свою кров. Але всі вони були свідомі українці, і коли в 1917 році не стало в Росії царя, то Кубань проголосила себе окремою українською державою. Вже були заходи злучитися з Великою Україною, та дальші події цьому перешкодили. Нині Кубань, як і вся Україна за Збручем, є знову під московською владою. Певно, що й ті запорожці, які зважилися служити московським царям, робили це з тою думкою, що може колись ще, маючи зброю в руках, зможуть вибороти Україні волю. Однак забагато мала Україна ворогів — і тому не пощастило запорожцям здійснити свої мрії. 4. Глибокий сон у неволі Важкі часи настали в Україні по зруйнуванню Січі й по скасуванню гетьманства. Козаки стали звичайними московськими солдатами або хліборобами, а давні хлібо-роби-селлни стали кріпаками, попросту невільниками дідичів на московський спосіб. Селянин мусів відробляти панщину і був власністю свого дідича, який міг його навіть продавати кому хотів, а селянин без дозволу пана не смів навіть полишити села. Давні козацькі старшини стали московськими старшинами і вони, з малими винятками, забули про свій народ і навіть перестали говорити по-українськи. Подібно сталось і з духовенством, відколи воно втратило свою самостійність і потрапило в залежність від московського патріарха, якого мусило слухати. Одночасно Москва почала викорінювати всякі прояви свідомості в народі. Старалася робити так, щоб українці забули, хто вони, і щоб не було ніякої різниці між москалями й українцями, бо москалі проголошували думку, «що українці й москалі — то один народ». Отже, передусім не то що заборонили вчити у школах по-українськи, але й мови української заборонили вживати прилюдно. Уже цар Петро І заборонив друкувати всякі книжки українською мовою, навіть побожні книги й молитви мусили бути московські. Катерина II та її спадкоємці робили те саме. Не дозволяли друкувати українських букварів і взагалі скасували всяку науку українською мовою (а селянські діти, діти кріпаків, взагалі не сміли ходити до школи, хіба вчилися крадьки, щоб пан не знав, як наприклад Тарас Шевченко в дяка). Подібно сталося в Австрії. Правда, для селян з приходом Австрії в 1772 році доля стала трохи легша, бо австрійські цісарі скасували кріпацтво, яке існувало за Польщі, Це довершив молодий цісар Йосиф II, син і спадкоємець Марії Тереси, який патентом з 5 квітня 1782 року, скасував кріпацтво. Відтак другим патентом з 1786 року звільнив селян від усяких данин, які вони до того часу мусили складати дідичами, а через рік потім (1787) вийшов третій декрет цього благородного монарха, яким дозволено селянам купувати на свою власність грунти. Таким чином, могли одержати селяни земельну незалежність від дідичів. Крім цих трьох найважливіших декретів вийшло ще кільканадцять цісарських розпоряджень в справі вимірювання грунтів, першого загального перепису (конскрипції), встановлення оплати на церковні треби та інші, які історія зве: «Йосифінськими Патентами». По смерті цісаря Йосифа II (1790) його нащадки вже не займалися тими справами, але все-таки кріпацтво зникло, хоча панщина ще зосталася. Отже, селянин мусив кілька днів у тижні працювати для дідича, однак дідич не мав уже права того селянина продавати чи купувати, ані не міг йому заборонити іти собі, куди хоче й шукати кращої долі. Однак, зрештою, український народ у Галичині й на Буковині потрапив у такий же стан, як і на Україні. Як там вищі верстви, себто старшина й духовенство, змосков-щилися, так тут українська шляхта і взагалі інтелігенція та й духовенство майже зовсім спольщилися. Там і тут народ лишився сам — і наче впав у страшний сон. І здавалося, що вже з нього не пробудиться. 5. Ті, що будили народ з важкого сну Однак не було суджене українському народові загинути! Серед мільйонів синів знайшлися такі, що в той найтяжчий час не постидалися свого народу і його мови і не побоялися будити той нарід з твердого сну. Ті люди, мов ті ясні зорі серед чорної ночі, стали роз’яснювати рідний край і запалювати щораз нові світла, від яких народ почав будитися і вставав до нового життя. З тих перших людей, що в найчорнішу пітьму неволі кидали перше світло, треба тут згадати передусім Григорія Полетику (1725 — 1784), Грицька Сковороду (1722 — 1794) та Олексу Безбородька (1747 — 1799). Григорій Полетика був високоосвіченим чоловіком, перекладачем при Академії Наук у Петербурзі. Він був депутатом (послом) від Лубенського полку до Комісії, що її скликала в 1767 році Катерина II. Ця Комісія мала радити над законами й ладом у російській державі після остаточного приєднання України до Росії. Григорій Полетика власне в тій Комісії сміливо виступив в обороні прав України й настоював на тому, щоб Україні залишити бодай яку-таку свободу управляти на своїй землі. Та головна його заслуга в тому, що він написав «Історію України», яку назвав «Історія Русів» (бо «Рус» — то наша стара назва). В тій «Історії» Полетика показав себе дуже свідомим українцем, бо пише виразно проти Москви, а з великою прихильністю до Хмельницького й інших оборонців народу. Ця «Історія» ходила від початку XIX віку в численних відписах по всій Україні. Люди читали її й приходили до свідомості, хто вони. Дала вона, отже, початок пробудженню національної свідомості та впливала на багатьох українських істориків і письменників XIX століття: Миколу Костомарова, який написав багато книжок про історію України, між іншим, про Хмельницького; на Гребінку, Метлинського, Куліша. І Тарас Шевченко черпав з тої книги свої перші відомості про рідний край і народ, бо іншої історії тоді не було, і вона, ця книга, надихнула поета до не одної прекрасної поеми. Грицько Сковорода був мудрець (філософ), високо-вчений і правдивий чоловік, він промандрував багато світу, а потім у простій свиті, з торбиною й палицею та сопілкою, пішки ходив по всій Україні і навчав людей. Любив він розмовляти з сільським народом, бо не знаходив тут ні того фальшу, ні неправди та гордості, що між ученими паками. Сковорода говорив, що йому найкраще з убогими й покривдженими («мій жребій з голяками»); ставав він на ярмарку, чи на дорозі, чи біля церкви, чи в полі, й розмовляв з ними та навчав, що єдине щастя людини — це добро і правда. Отже, треба бути добрим і правдивим (чесним); а добрим і чесним є той, хто працює не тільки для себе, але й для загалу. Значить, треба дбати про добро всіх братів. А найліпшим земним добром, так учив Сковорода, с не срібло і не золото та інші добра, тільки свобода й воля! Тому честь батькові свободи, героєві Богданові (Хмельницькому)! — проголошував Сковорода в своїх розмовах і в віршах, що також ходили в відписах по селах. Такий відпис творів Сковороди мав Тарас Шевченко будучи ще малим хлопцем, — і, певно, з тих віршів набирався глибокої мудрості й пошани до правди, яку потім прославив у своїх творах. Олекса Безбородько був теж високоосвіченим чоловіком і завдяки своєму незвичайному талантові дійшов до високої шани. Походив зі старого козацького роду. Коли цариця Катерина II скасувала на Україні гетьманський уряд і настановила для України першого генерал-губернатора графа Румянцева, то Олекса Безбородько став його генеральним писарем (канцлером). На тій посаді пробув від 1767 до 1774 року. Одержавши титул графа, був іменований головним комендантом усіх козацьких частин, які ще існували на Україні, у війні проти Туреччини (1787 р.). За царя Павла І мав на петербурзькому дворі великий вплив і був довіреним радником царя. Безбородько став великим меценатом мистецтва і покровителем науки. Він перший дав приклад дослідження української старовини. У себе в Ніжині зібрав велику бібліотеку, яка відтак стала основою для першого на українських землях ліцею (1805 р.). Поруч книжок зібрав теж' пребагату галерію картин усіх українських та чужоземних художників, яких у ті часи, було дуже багато в Росії та на Україні. В той спосіб спричинився Безбородько до зібрання великих скарбів нашої старовинної культури й оберіг їх перед захланністю москалів, які намагалися вивезти з України все, що під руку потрапило, до свого Петербурга. Ліцей Безбородька в Ніжині був довгі роки осередком науки на цілому Лівобережжі, доки не засновано в Києві університет (1835 р.). Вчився в ліцеї і Микола Гоголь. Отакі люди, як Сковорода і Полетика, розворушили глибокий сон неволі, примушували людей думати про волю й прокладали стежку тим, хто прийшов по них і вже голосно, друкованими творами — як тільки трохи було це можливо — виголошували думку про любов до рідного краю. А такі з’явилися незабаром, уже при кінці XVIII-ro і на початку ХІХ-го віку. 6. Перші письменники, які писали чистою українською мовою Серед того непросипущого сну і тої неволі з’явилися перші письменники, твори яких розгорілися, мов огонь з тої іскри, яку кинули були в народ Сковорода і Полетика. Такі люди-були на Україні і в Галичині. Над Дніпром стали з’являтися письменники, які спершу несміливо, але далі щораз відважніше почали писати українською мовою. Такими були Петро Гулак-Артемовський, Григорій Квітка-Основ’яненко, Амврозій Метлинський та інші. Але відомішим з них був Іван Котляревський з Полтави. Він вродився 9 серпня 1769 р. в старій козацькій родині. Цей талановитий поет, що на його очах загибала під московськими ударами Січ і все самостійне життя України, став першим будителем народу. Він написав прекрасну поему «Енеїда», де ніби жартівливо описус пригоди троянського героя Енея по зруйнуванню Трої, що про нього писав римський поет Вергілій. Однак не про того Енея думав Котляревський, а про козака — Енея і його мандрівку по зруйнуванню Січі. А головне, що ця поема писана чистою українською мовою, яку тоді навіть свої люди вважали за щось гірше і негідне. Хто читав тоді на Україні ту поему, той бачив, що рідна мова є гарна і багата, коли нею можна писати таку гарну поему, і так сам навертався до рідної мови й народу. А читаючи про славну бувальщину в тій поемі, кожний приходив до усвідомлення, що його народ є славний, тільки неволя так його пригнобила. Так-то Котляревський став будителем народу, а 1798 рік, коли вийшла «Енеїда» друком, уважається роком народження новітнього українського письменства і пробудження народу зі сну. У Галичині будителем свого народу став близько 1830 року священик Маркіян Шашкевич, та про нього пишемо докладніше в розділі «Як у Галичині сонце засіяло». Оці люди мають ту заслугу, що в час найбільшого занепаду не давали народові загинути, а будили його до нового життя. Вони то підготували прихід таких геніїв, як Тарас Шевченко і таких важливих подій, як знесення панщини в Галичині і кріпацтва на Україні. 7. Тарас Шевченко — будитель України. Життєпис Тараса Шевченка певно кожному відомий, бо щороку в місяці березні проводять урочистості на його честь і тоді про Шевченка говориться дуже багато. Тому тут повторимо лиш головні дати з життя нашого народного Генія і Пророка. Тарас Шевченко народився 9 березня 1814 року в Моринцях близько Києва. Його родичі були вбогі селяни, кріпаки в дідича Енгельгардта. Коли мав дев’ять літ, умерла його мати, а батько оженився вдруге, й Тарас мав мачуху. Через два роки помер і Тарасів рідний батько, а в хату прийшов вітчим. Круглим сиротою почав Тарас шукати добрих людей, щоб розуму навчили, бо змалку дуже горнувся до науки. Вивчившись у дяка читати й писати, пішов по селах шукати майстра-маляра, бо дуже хотів учитися малювати. Тарас просив дідича дозволу вчитися, а цей узяв його до себе за слугу. Та дізнавшись, що в Тараса є хист до малярства, віддав його в науку до маляра, думаючи мати з нього колись зиск. Але Тарасові доля судила інакше. Тарас познайомився у Петербурзі з малярем-україн-цем — Сошенком, а цей щирий чоловік полюбив Тараса і згодом подбав, щоб добрі люди викупили Тараса з кріпацтва. Так Тарас став у 1838 р. вільним чоловіком. Він скінчив Академію Мистецтв, а читанням книжок добув собі високу освіту й став присвячувати свій хист рідному народові. Вже замолоду почав писати прегарні вірші, а в 1840 р. вийшла перша книжка його поезій «Кобзар». Та недовго довелося Шевченкові бути на волі. В 1847 році його заарештували разом з іншими свідомими українцями, членами «Кирило-Мефодіївського Братства», за поширення протидержавних думок. «Кирило-Мефодіївське Братство», зване так від імені апостолів слов'ян св. Кирила і Мефодія, які жили й проповідували Христову віру між південно-слов’янськими народами в IX столітті, заснували в Києві в 1846 році свідомі українці за почином історика Миколи Костомарова, а найвизначнішими його членами-засновниками були Панько Куліш (вчений-історик і письменник), Микола Гулак, Тарас Шевченко і ще кільканадцять осіб. Це Братство ставило собі за мету: утворити вільну українську державу в союзі з іншими слов'янськими народами; скасувати кріпацтво й панщину й ширити освіту в народі. Як член того Братства з такими високими завданнями написав М. Костомаров твір «Книги Битія (буття) українського народу», де говорить, яку важливу ралю суджено відіграти нашому народові в історії людства. Наприкінці березня 1847 року підслухав москаль Петров розмову «братчиків» і доніс про це поліції. За те всіх членів Братства арештували й оставили перед судом. Усім обійшлося легкою карою, а Тараса визнали найнебез-печнішим за його вірші, засудили на довголітнє заслання в солдатську службу в далекі сторони і заборонили йому притім писати вірші й малювати. Десять літ карався Тарас на засланню, з них сім літ не смів написати ані слова. Аж в 1857 році вдалося добрим людям домогтися для Тараса звільнення. Знеможений і хворий, повернувся Шевченко до Петербурга і тільки ще встиг один раз побувати на Україні та викупити свою рідню з кріпацтва. А незабаром, повернувшись до Петербурга, Шевченко помер 10 березня 1861 року. Як бачимо, усе життя Тарасове переповнене терпінням. До 24 року життя був кріпаком, десять літ прожив на засланні в солдатах, останніх чотири роки життя був під наглядом поліції і не мав права жити на Україні, а тільки дев’ять літ, від 1838 до 1847, був вільною людиною. Однак і тих дев’ять літ вистачило Тарасові, щоб на всю Україну блиснув його могутній талант, те велике світло, що показало народові шлях до вільного життя. Його «Кобзар», що вийшов в 1840 році, став найулюбленішою книгою кожного свідомого українця на всіх землях, де тільки українці живуть. А разом з «Кобзарем» почали ширитися ті думки, що висловлені в творах Тараса. І за той час, коли Тарас у неволі мусив замовкнути, його «Кобзар» робив свою справу — будив народну свідомість. Бо в «Кобзарі» вичитали прибиті й пригноблені та поневолені українці давню славну історію свого народу, довідалися про минувшину, коли-то народ був вільний і мав свою державу. Це збудило в народі тугу за волею. Але Шевченко описав у «Кобзарі» не тільки славу давніх днів. Він вчив і показував, як і що робити, щоб давню славу повернути. Він кинув своє могутнє слово: «Борітеся — поборете!». Він казав: «Учітеся, брати мої!». Він кликав: «Обніміте, брати мої, найменшого брата!»... І це, власне, є найважливіші заповіти, що їх лишив по собі цей найбільший поет України. Шевченко не діждався вже проголошення скасування кріпацтва й панщини, бо воно на Україні було проголошено через тиждень по його смерті. Але певне є, що і Шевченкові поезії, — ті думки, які він поширив у народі, — спричинилися до того, що народ забагнув волі, і цар змушений був звільнити людей з кріпацтва. Та не тільки знесення кріпацтва, але й дальші чини народу зародилися з Шевченкового «Кобзаря». Його думки й гасла не дали народові зневіритися й тоді, коли цар заборонив знов по-українськи навіть писати й друкувати, та старався задушити всяку думку про волю. Бо ось і той наказ перебули, і царя пережили, і український народ мав уже свою відроджену державу в 1917 — 1920 роках, а хоч знов утратив ту державу і знов трапив у московську неволю, то не забуває про Шевченкові заповіти й вірить у них непохитно. І в тім, власне, велика заслуга Тараса Шевченка, що він своїм геніальним талантом збудив віру й скріпив надію в українськім народі на всіх його землях і в^ив народ, як до добра змагати. Це безсмертні заповіти і тому вони, певно,, здійсняться. Тільки треба всім нам вчитися, єднатися і боротися, — а добра доля прийде до нас! Ці заповіти може сповняти й дитина. Вчитися — це перший обов’язок дитини. Щоб була єдність — то нехай кожний українець любить українця і живе з усіма в згоді. А боротися може дитина своїм способом, так, що всюди назве себе українцем; буде по-українськи говорити і молитися і не дасть українського народу принижувати. Запам'ятаймо собі на ціле життя тії заповіти Тараса Шевченка! 8. Нелюдський «Указ» з 1876 року Ті письменники й діячі, що від кінця XVIII аж до половини XIX століття відважно виступили зі своїми творами, друкованими по-українськи, злякали москалів. Москалі самі здивувалися, як це сталося, що хоча вони стараються всіми силами придушити українську свідомість і, власне, ніде не було виразного дозболу на українську книжку, то все ж таки почали друкуватися українські книжки, і то в самім Петербурзі. І цензура їх пропускає, і ті книжки роблять велике діло, бо вони переповнені любов'ю до України і до поневоленого народу. Спершу несміливо почали виходити маленькі збірочки українських народних пісень; відтак вийшла «Енеї-да» І. Котляревського, а там усякі оповідання й поезії, а всюди там, у тих книжках, почали описувати злиденне життя народу в неволі і його славну бувальщину — історію й розбуджувати любов до рідного слова, до України та до її історії, политої кров'ю. Почали з’являтися навіть граматики української мови, як от Павлов-ського в 1818 році, а також збірки українських дум, що навчали народ так, як історія. Письменниця Марко Вовчок (Марія Марковичева) видала книжечку оповідань, що зворушували до сліз та були голосним протестом проти всякого поневолення особистого й політичного. А вже й деякі українські вчені в своїх творах, хоч і зчаста писаних по-московськи, почали доводити, що українська мова красна й багата, та що заборонами ні взагалі жодними протинародними діями ворог собі не поможе, тільки пошкодить. До таких учених належав Олександр Потебня, історик Володимир Антонович та інші. Вжахнулися московські можновладці, як побачили, що в 1850 — 1870 рр., коли після програної війни з Туреччиною Москва не мала сили й відваги посилити гніт, українська свідомість почала виростати, як квітка по веснянім дощику. Найбільше москалів обурювало те, що тодішня українська інтелігенція, особливо студенти, почали «ходити в народ», себто мандрувати, звичайно літом, по селах, часом навіть самі в селянській одежі, і, за прикладом Сковороди, заводили з людьми розмови про кріпацтво, а по скасуванню його — про те, як тепер ту пільгу використати, як учитися і таке інше. Самі закладали школи для дорослих, укладали легкі й дешеві підручники до науки (по копійці!) і живим словом робили те, чого не зробили б друкованим. До таких належали всі передові люди, як Панько Куліш, Микола Костомаров, Володимир Антонович та інші. Вони в безпосередній зустрічі з народом поглиблювали в широких масах ті огненні думки, що їх запалив у своїм «Кобзарі» Тарас Шевченко, який тоді вже спочивав на Чернечій Горі над Дніпром у Каневі. Розуміли москалі, що та свідомість українського народу, яка росла з дня на день, загрожує Москві великою небезпекою. Розуміли й те, що як твори українських письменників, які просто силою роблять собі шлях на світло денне, так і свідомість є наслідком народної сили, її пробудження. Тому вирішили її задушити. У 1863 році видали розпорядження, щоб цензори (ті урядовці, що читають книжки перед виходом з друку й оцінюють, чи їх можна «пустити») не дозволяли вже друкувати ніяких українських книжок для народу, а особливо таких, що служили б для якоїсь науки. Почали також зачиняти недільні школи (для дорослих селян і робітників), а свідомих українців почали засилати на Сибір або в глибоку Московщину. По 1870 році дещо полегшало, і знов почалася в Києві жвава культурно-освітня діяльність свідомих українців; стали з’являтися нові поетичні й наукові твори. В той час почав також організовуватися театр. По Україні їздили аматорські театральні гуртки й давали українські вистави, а також концерти українських пісень. Українські вистави (наприклад, «Наталка Полтавка» Котляревського) та українські пісні на сцені також спричинилися до самоусвідомлення широких мас народу. В найгіршу годину, коли було заборонене українське слово, ті вистави й пісні давали світові знати, що український народ живе. Навіть причинялись до того, що й деякі москалі, захоплені українською піснею і драматичними штуками, ставали^прихильниками українського народу, а це й спричинилося до пільг для українців у різних справах. Тоді ж почав свою діяльність на Україні найбільший український музикант-композитор, Микола Лисенко (1842 — 1912); він кінчив музичні студії за кордоном і, повернувшись до Києва, почав організовувати музичні школи й хори та давав прекрасні концерти по Україні й Московщині. Тимчасом знову впав великий удар на все українське життя. В 1876 році вийшов новий декрет (розпорядок, а з-московська «указ»), що забороняв усяке українське слово. Видав цей злопам'ятний «указ» тодішній міністр внутрішніх справ, граф Петро Валуєв. Цим нелюдським «указом» строго заборонено друкувати, що б там не було, українською мовою; заборонено привозити з-за кордону українські книжки, часописи й інші друки. Заборонили також всякі українські вистави, прилюдні промови та навіть співи на концертах. Священикам суворо наказано, щоб проповіді говорили тільки по-московськи. Дозволили друкувати тільки народні пісні під нотами — і то московським правописом, та ще й такі книжечки, що мали служити тільки для розваги й сміху, але не сміла в них бути й згадка про Україну, ні взагалі не сміло бути слова «Україна», чи «український». Навіть книжечок для дітей не вільно було видавати. От тепер, здавалося, вже прийшов усьому кінець. Та помилився ворог у своїх діях, бо тут пророчий клич нашого Генія прийшов народові на допомогу й загримів по всій Україні могутнім акордом живого слова: «...Не вмирає душа наша, Не вмирає воля, І неситий не виоре На дні моря поля — Й не скує душі живої, Ні слова живого...» Народна сила й живучість, свідомість і завзяття передових людей також і цей удар переломили. А власне, перемогло це лихоліття українське живе слово на сцені, себто театр. І знов у тім велику заслугу має Микола Лисенко. Він/ ні на хвилину не переставав працювати на славу української пісні й театру. Продовжував їздити зі своїми концертами, де співали найбільше народні пісні та читали поеми Тараса Шевченка. Спершу тут і там котрийсь губернатор давав винятковий дозвіл на український концерт або на українську виставу, а там уже й взагалі почали дозволяти вистави, тільки з тією умовою, що театр мусив відіграти також якусь московську п’єсу. А по смерті царя Олександра II (1881), коли вже Валуєв не був міністром, українські вистави йшли зовсім вільно й український театр почав доходити до вершин свого розвитку. Прислужилися до того Марко Кропивницький та такі люди, як Іван Тобілевич (Карпенко-Карий) і Михайло Старицький, (були вони письменниками-драматургами й артистами), славні артисти Марія Заньковецька, Микола-Садов-ський та Опанас Саксаганський. По всій Україні, завдяки Лисенкові і тим людям, залунало публічно українське слово й пісня, і так те слово само вчинило собі волю, хоча «указ» Валуєва не був відкликаний. Тоді-то свідомі люди зраділи й набрали віри, що нічого не вдіють подібні «укази» ані взагалі жодний ворожий замір, коли народ прагне жити і змагає до волі. Саме життя перемогло Валуєва. Він сказав був, що «України ніякої не було, нема і не може бути!», але ці слова розвіялися, як дим... І хоча й інші царські міністри були подібні до Валуєва, та український народ проти їх волі почав здобувати собі щораз кращі умови для свого розвитку. 9. Як у Галичині сонце засіяло Як на Україні над Дніпром, так і в Галичині, по неволі й пітьмі почало вже на початку XIX віку, (дещо пізніше, як над Дніпром) проблискувати сонце пробудження українського народу. Зазначилося це в Галичині теж передусім тим, що загомоніло живе українське слово. Як на Україні першим письменником, що писав чисто по-українськи, був Іван Котляревський, так у Галичині трохи згодом з'явився також такий талант, а був ним Маркіяи Шашкевич. Та поки ще скажемо про Шашкевича, то перше опишемо часи в Галичині від тої хвилі, як цей край перейшов під владу Австрії. Галичина не зазнала того добра, що Україна над Дніпром, бо коли Україна мала козацьку державу майже до кінця XVIII століття, то Галичина, ще в 1349 році, по смерті останнього українського князя Юрія Тройденовича, втратила свою волю і була під владою Польщі аж до 1772 року, себто майже п'ятсот літ. Галицький народ терпів великий тиск. Тут ще здавна завели таке кріпацтво, якого не знали селяни на Україні, або знали тільки короткий час у тих сторонах, де панували великі пани до часів Богдана Хмельницького. Галицькі селяни були власністю свого пана і мусили обробляти його поля, а пан мав теж право судити їх. З одного села до другого не вільно було нікому вийти без згоди пана. Щойно коли Галичину (а згодом і Буковину) зайняла Австрія, тоді стало трохи легше жити українському народові. Австрія в 1782 році скасувала кріпацтво, залишивши тільки панщину, себто таку залежність, коли селянин мусив ще кілька днів у тижні працювати на панських полях. У ті часи перший раз повіяло в усій Европі духом свободи. Почалося це революцією, себто переворотом ладу, у Франції в 1789 р. Французи, доведені до відчаю самовладдям своїх королів, що самі жили в розкошах, а народ пригнічували, повстали в 1789 році проти королівської влади. В 1792 році ув’язнили королівську родину й убили короля та королеву. Однак, почалася боротьба й між самими вождями революції, і настало велике безладдя. Тоді владу у Франції взяв до рук молодий генерал Наполеон Бона-парт. Він, спершу як консул, а від 1804 року, як французький імператор, завдяки своєму геніальному воєнному хистові, здобув численні перемоги над європейськими державами (над Німеччиною, Італією, Австрією, Росією, Португалією, Іспанією) та створив ряд самостійних республік (між іншим Польське Вар-щавське Князівство). Коли Наполеон з великою французькою армією рушив у 1812 році на Росію, то і в тодішніх свідомих українців збудилася надія на визволення України з-під московського ярма (і Наполеон цікавився цією справою). Одначе, гостра зима в безмежних просторах України та Московщини ослабила французьку армію. Наполеон мусив відступити і відтоді щастя відвернулося від нього. Европейські держави об’єдналися й перемогли Наполеона у так званій «битві народів» під Липськом, у 1813 році. Пізніше, в битві під Ватерлоо в 1815 р. було завдано остаточної поразки цьому незборимому досі «богові війни», й він був засланий на острів святої Олени, де умер у 1821 році. Все-таки, революція у Франції і наполеонівські війни розбурхали народи Европи, і всюди почали думати про те, щоб скинути з 'себе ті тягарі, що тяжіли на всіх: кріпацтво, панщину, самовладдя (абсолютизм). Це й спонукало деяких володарів, серед них і австрійських, дати народам деякі полегші. В Росії також була тоді, у 1825 році, перша спроба перевороту, який організували вільнолюбні військові люди та українці, але ця спроба не вдалася. Ці люди звуться в історії декабристами, тому, що це повстання підняли вони в грудні 1825 року, а грудень по-московськи зветься «декабрь». Як сказано, першою полегшею для українського народу в Галичині, яка перебувала під владою Австрії, було скасування кріпацтва. Одночасно цісар Йосиф II і його спадкоємці почали дбати про шкільництво та дали деякі свободи, що хоча ще й існувала панщина, то й селянські діти — хоч, правда, з різними перешкодами з боку дідичів, — могли вчитися, бо й по селах тоді почали засновувати перші народні школи, т. зв. «тривіяльні» (себто низькі). Крім тих шкіл, були в багатьох селах так звані «дяківки», де вчителями працювали дяки. Для вищої освіти українського духовенства цісар Йосиф II заклав окрему семинарію у Львові і навіть окремий відділ при Львівській Академії, де наказав учити по-українськи. Правда, з усіх тих постанов український народ не скористав уповні, бо перешкоджали тому великі магнати й дідичі, що мали ще владу над селянами. Та й наступники Йосифа II під тиском польської шдяхти відхилили багато з тих корисних справ. Однак, все-таки перші початки науки рідною мовою зробили багато добра, і на тім грунті виросли такі люди, як Маркіян Шашкевич і його товариші, які взялися освічувати нарід, щоб він знав, хто він і до чого має прагнути. Маркіян Шашкевич народився 6 листопада 1811 року в Підлиссі коло Золочева. Його батько, отець Симеон, був священиком. Маркіян ходив до шкіл у Золочеві і в Бережанах, а потім вступив до духовної семінарії у Львові. Він не обмежувався обов’язковою наукою, але й читав багато, завдяки чому незабаром усвідомив, що він українець син українського народу. А читаючи всякі книжки, особливо німецькі, польські й чеські, бачив, що ті народи є свідомі, знають про свій розвиток і своє добро. І коли порівнював ті народи з українським, то з жалем бачив велику різницю. Наша тодішня інтелігенція (а було її, крім священиків, дуже мало) зовсім не цікавилася своїм поневоленим народом, а навіть стида-лася говорити тою мовою, якою говорив рідний народ. Навіть наші тодішні священики майже всі говорили по-польськи і виголошували в церкві польські проповіді. І задумав Маркіян допомогти тому народові зрозуміти, хто він є. Та знав, що сам мало вдіє і тому дібрав собі гурток товаришів й умовився з ними, що треба передусім показати інтелігенції красу рідної мови, щоб ніхто її не соромився. Бо слушно думав Шашкевич, що рідна мова є головною ознакою окреміш-ності народу, і знав, що хто полюбить рідну мову, той полюбить і народ і буде для нього працювати. А щоб розкрити красу української мови, Маркіян з товаришами вирішив збирати українські пісні та друкувати їх, а, крім того, і самому писати вірші й оповідання по-українськи. Найближчими його товаришами були Яків Головацький та Іван Вагилевич, ровесники і також богослови. Вони морально та ідейно опиралися на тому, що вже на Україні над Дніпром повиходило друком багато українських книжок та збірок пісень, отже й братам-галичанам личило б піти тим шляхом. Свій гурток назвали «Руська Трійця» і спільними силами взялися до праці. В 1835 році Маркіян Шашкевич видрукував свій вірш «Голос Галичан» чистою українською мовою і цей один вірш уже зробив велике діло. Люди побачили, що й українською мовою, тою, що нею говорить той бідний люд, можна писати дуже гарні вірші і висловлювати глибокі людські почуття. Багато товаришів Шашкевича, які були менше свідомі, говорили до того часу по-польськи, почали відтепер говорити вже своєю мовою. Лід був проломлений. Та ще більш збудив Маркіян українські приспані душі тим, що небавом люди почули українську проповідь у церкві. Досі вихованці Духовної семінарії по черзі виголошували в свята й неділі проповіді по-польськи у львівських церквах. Аж ось одного дня Маркіян Шашкевич несподівано виголосив проповідь по-українськи! Було це в церкві св. Юра у Львові, в день св. Покрови 1835 року. Того самого дня ще й у двох інших церквах загомоніла українська мова, бо там проповідували Мар-кіянові товариші, що з ним умовилися про це у великій таємниці. Дуже зворушила людей ця небуденна подія; деякі аж плакали з радості. І потім уже щораз частіше можна було почути в церкві, і в семінарії, і в товаристві українське слово. Легше стало на душі Маркіянові по тій перемозі світла над темнотою, і він з охотою взявся до дальшої праці. Разом з Головацьким і Вагилевичем задумали видати першу книжку, — збір усяких творів, і назвали її «Зоря». Однак цензура не дозволила, насамперед через те, що книжка мала друкуватися фонетикою, себто без твердих знаків («йорів»), і що в книжці були такі твори, де висловлювалося невдоволення становищем народу. Маркіян писав у своїй поезії «Згадка» таке: «Заспіваю, що минуло, Передвіцький згану час, Як весело колись було, А як сумно нині в нас!» У Маркіяна Шашкевича зробила тоді австрійська поліція сувору ревізію й забрала багато творів і відтоді вже почала за ним підглядати. Незважаючи на це, Маркіян і товариші уклали другу книжку, назвали її «Русалка Дністрова» і ви-друкували 1837 року в місті Будині, на Угорщині, в 1000 примірниках. Однак австрійська поліція сконфіскувала й забрала цю книжку, коли вона надійшла до Львова. Лише 100 книжок, що пішли з Угорщини просто до Відня, розійшлися між людьми і нині можна побачити ту першу українсько-галицьку книжку в музею. Дня 20 травня 1838 року висвятився Маркіян Шашкевич на священика і був адміністратором парохії в Гумниськах, коло Львова, потім у Нестаничах, а вкінці став парохом у Новосілках Ліських, поблизу Золоче-ва. Ці села мали щастя перші в Галичині почути українську проповідь у церкві. Будучи вже священиком, Маркіян працював далі для своєї ідеї: писав і друкував вірші, оповідання й статті, здебільшого історичні, та переклади з чеської, сербської і польської мови. Нового запалу до праці набрав Маркіян тоді, коли прочитав першого «Кобзаря» Т. Шевченка, що вийшов у 1840 році і відразу з’явився й у Галичині. Написав Маркіян також шкільну читанку для дітей, що вийшла друком по його смерті. Бо недовге було життя цього великого чоловіка і будителя Галичини. Смерть скосила його вже в п’ятім році священичої діяльності. 7 червня 1843 року отець Маркіян помер, маючи заледве 32 роки. Поховали його в Новосілках, і там спочивав він рівно 50 літ. Аж в 1893 році, заходом Товариства «Просвіта» його тлінні останки перевезли урочисто при величезнім здвигові народу з усіх сторін українських земель, до Львова, й поховали тут, на Личаківськім цвинтарі, а на могилі поставили гарний пам’ятник. Перший раз ховали його скромно селяни в Новосілці, а через п’ятдесят літ ховав його, мов князя якого, величаво увесь народ, що під його свідомість поклав отець Маркіян перші основи. Ці другі похорони були найкращим доказом, що праця Маркіяна не була даремна і, хоч коротко тривала, заледве десять літ, а дала величаві плоди, бо збудила народ до нового життя. Першим наслідком його праці було те, що коли в 1848 році скасували панщину (через п’ять літ після смерті Шашкевича) й утворилася у Львові перша українська культурно-політична організація «Руська Рада», то всі її члени одноголосно вирішили, що їхньою мовою не буде жодна чужа мова, ані якась староруська чи церковно-слов’янська, тільки та чистонародна мова, якою почав у Галичині писати Маркіян Шашкевич. Таким чином, «Руська Рада» заявила себе українською організацією і в тім напрямку пішло вже дальше життя галицько-українського народу. А в 1893 році, — в році других похоронів Маркіяна, — та сама австрійська влада, що Маркіянові заборонила друкувати книжки фонетикою, — видала розпорядження, що у школі мають учити писати лише фонетикою! Це був також поклін пам’яті Маркіяна. Ось у чім міститься велике значення праці Маркіяна Шашкевича для українського народу в Галичині, та й взагалі для всього народу, бо ж зі зростом свідомості в Галичині зростала свідомість і на всіх інших землях, де живуть українці. Як перші українські твори Івана Котляревського і Тараса Шевченка на Україні збудили нарід зі сну і стали пробуджувати у Галичині таких людей, як Шашкевич, — так і твори Шашкевича й тих, хто по нім пішли за його прикладом, не давали зневіритися й народові за Збручем у найгірші часи неволі, що настали по Котляревськім і по Шевченкові. Таким чином, заслуги кожного такого великого українця є для всього українського народу однаково цінні. І правду сказав голова громади в Новосілках Ліських, над могилою поета 31 жовтня 1893 р.: «Він підіймив до слави і значіння погорджену українську мову, звану перед тим «хлопською», і як Мойсей вивів люд Ізраїля з неволі, так Маркіян вивів наш нарід з темноти». За ці заслуги шанував і далі шанує народ свого будителя. В 100-ліття від дня народження (1911) поета влаштували величні обходи й повідкривали багато пам’ятних таблиць в його пам’ять (також на будинку Духовної семінарії у Львові) та назвали багато улиць, шкіл і установ його іменем. Кілька літ тому виник гарний звичай паломництва на Білу Гору в Підлиссі, де стоїть високий хрест у пам’ять Маркіяна і куди думають перенести тлінні останки Маркіяна зі Львова. І слава його не вмре, не загине, як не згине слава інших заслужених людей, дух яких завжди витає над нами, і пригадує, як треба себе присвятити праці для добра рідного народу. Одночасно з Шашкевичем почали писати його ровесники, також священики, Микола Устиянович і Антін Моги льницький. Отак засіяло і над Галичиною сонце свідомості — і вже відтоді не згасало. 10. Скасування панщини в Галичині Небавком, бо вже через п’ять літ по смерті М. Шашкевича, та свідомість, що її пробудив Маркіян Шашкевич з товаришами, стала галицьким українцям у великій пригоді: була вона для прадідів основою сили для боротьби за свої права. У 1848 році в краях Західної Европи знов заворушилися проти утиску монархів та магнатів і стали силоміць виборювати собі свободу. В Парижі знову вибухнула революція (в лютому 1848 року) і проголосила Францію республікою, тобто державою з такою формою влади коли не король, а народ сам, через своїх представників і під проводом вибраного президента, керує своєю державою. У Відні також почалися заворушення, — і тодішній цісар Фердинанд був примушений проголосити полегші народам Австрії, щоб не допустити до гіршого. Ця полегша прийшла і для нашого народу в Галичині, де 16 травня проголошено скасування панщини. Велика радість настала між народом. Цю подію пізніше прегарно описав Іван Франко у своїй поемі «Панські жарти». По всіх селах почали люди ставити високі хрести й «ховали» панщину. Ті самі, або вже відновлені, хрести стоять і донині по селах і з року на рік ідуть туди процесії та правляться Богослуження на згадку свободи. Селяни перестали бути рабами панів і стали самостійними господарями на тих землях, що їх використовували тільки з панської ласки. Ті землі даровано селянам на вічність. Отак дійшла та «весна народів» 1848 року і до нас. Рівночасно з проголошенням свободи селянства цісар установив частинну конституцію, себто такі закони, що й народи через своїх вибраних заступників дістали право брати участь в ухвалюванню нових законів, себто в управі державою. Відразу після проголошення свободи відбулися вибори до першого австрійського парламенту. Уся Галичина, східна й західна, вибрала 96 послів, в тому числі й українці вибрали 35 своїх, серед яких 23 селян, 8 священиків і 4 світських інтелігентів. Між нашими першими послами варто згадати імена єпископа Григорія Яхимовича, отця Григорія Шашке-вича; селян Івана Капушака з Солотвина, Стефана Гоя з Заліщик. Цей перший парламент зібрався у Відні 22 липня 1848 року, але проіснував він недовго. В Австрії знов почалися заворушення (у Відні, в Празі та 1 листопада 1848 року у Львові, де владу хотіли захопити поляки, так звана польська Гвардія), і уряд звернув усю увагу на придушення революції. Бомбардовано Прагу й Львів, — і знов настали часи абсолютизму, бо новий цісар Франц-Йосиф І був тої думки, що він зі своїми міністрами дасть раду усяким^ заворушенням скорше, ніж разом з парламентом. Тому розпустив парламент 7 березня 1849 року. В цім першім парламенті най-енергійніше боронив нашого народу отець Григорій Шашкевич. Він поставив на порядок нарад справу сервітутів, себто домагався, щоб наші селяни відразу без перешкод мали право користуватися частиною лісів і пасовиськ (а не тільки самого грунту), що досі вважалися власністю панів. Треба було тепер здобувати свої національні права без парламенту. І українці не занехаяли цієї справи. Почали організовано робити все, на що дозволяли тодішні закони. Такою організацією, що утворилася на першу звістку про скасування панщини, була Головна Руська Рада, яка виникла 2 травня 1848 року. Головою Ради став єпископ Григорій Яхимович. Рада видала відозву до народу, закликавши увесь нарід до єдності, погодженості зі своїм проводом, закликавши допомагати йому морально й матеріально доходити своїх прав. Боротьба була від початку аж до 1914 року (до вибуху світової війни) дуже тяжка. Чому? Під владу Австрії перейшла після поділу Польщі (1772 р.) не тільки Галичина по Сян, себто так звана історична Русь Червона, але й та західна частина Польщі по Краків, що звичайно зоветься «Західною Галичиною» (хоча це є, властиво, Малопольща). Австрія зробила з того всього один коронний край, а що в тім краю поляки мали більшу силу (бо ще недавно мали тут свою державу й мали своїх власників-дідичів та багато інтелігенції), то намагалися за Австрії утримати всю владу в своїх руках. Поки поляки ще мали надію відбудувати Польщу і відірватися від Австрії, доти не були прихильниками Австрії, і тому цісарі Австрії ставилися прихильніше до українців та, почавши від Йосифа II, давали нашому народові різні пільги. Це й було одною з причин, що Австрія поспішилася скасувати панщину, щоб прихилити собі простий народ. Однак, коли поляки після поразки Наполеона І і програного повстання проти Росії в 1831 році втратили надію на швидке відбудування Польщі, стали ревнивими прихильниками Австрії і почали вимагати повної автономії (самоуправи) в цілій Галичині (по Краків), домагалися, щоб тут польська мова була як урядова в установах, школах і церквах та й взагалі, щоб існувала ніби польська держава в австрійській. До того ще переконували австрійських володарів, що жодного українського (чи там руського) народу нема, а що це все є поляки, а хто заявляє себе русином — це москаль, і тягне до Росії. І Австрія звичайно прислухалася до тих підшеп-тів — тому так тяжко було українцям виборювати собі свої права. Навіть ті права, які вже за нами визнав Йосиф II, зокрема, українську мову в школах, — важко було втратити. Отже, Головна Руська Рада і, як далі побачимо, всі провідні люди нашого народу, пізніше ставили свої домагання в двох головних напрямках: по-перше, щоб розділити Галичину на дві частини, польську (західну) й українську ^с^ідну) з окремими губернаторами (а пізніше намісниками); щоб українці в східній Галичині мали ті самі права, що й поляки в західній (а до того часу і в східній!). З того випливало й друге домагання: щоб в установах, школах, у церкві була мова українська, щоб урядниками були українці, а поки нема ще стільки освічених українців, які могли б зайняти ці посади, то щоб чиновники — німці, чехи чи поляки — обов’язково знали українську мову. З такими домаганнями почали звертатися українці в своїх петиціях через губернатора Ф. Стадіона (першу петицію подав отець крилошанин Куземський 19 квітня 1848 р.) і почали також висилати окремі делегації до Відня, до цісаря Фердинанда, а потім до Франца-Йоси-фа. І були хвилини, коли цісарі на письмі до Головної Руської Ради вже визнали багато з тих прав, та на розділ Галичини не могли зважитися (хоч пішла петиція в 15 000 підписів), бо поляки завжди лякали Відень, що буцім-то українці — то москалі, і коли їм дати можливість розвиватися, то вони тоді відірвуться від Австрії. Були часи, коли здавалося, що українці вже дістануть свої права. Наприклад, у березні 1849 року, після першого парламенту; потім, як у Львові придушено повстання польської гвардії і коли повстання підняли мадяри (аж Австрія кликала московське військо на поміч), дозволили українцям організувати окремий військовий курінь (батальйон) руських стрільців, якому прапор дарувала мати цісаря, архикнягиня Софія. Але незаба- ром польські політики таки переконали Австрію, що їй ліпше з ними. Український батальйон розв’язали, розв’язалася в 1851 р. і сама Головна Руська Рада, а всю владу захопили знову поляки, так, що й намісниками вже іменували не німців, а поляків. (Першим намісником став граф Агенор Голуховський, потім граф Казимир Бадені, граф Андрій Потоцкий, граф Лев Пінінський, професори Міхал Бобжинський і Вітолд Коритовский). Наслідки цього покривдження українського народу були такі, що справді багато провідних українців і багато народу почало схилятися до думки, що не в Австрії шукати нам кращої долі, а в Росії. І почало рости в Галичині «москвофільство», себто прихильність до москалів. Москвофіли («кацапи») були двоякі: одні в добрій вірі, себто такі, котрі справді думали, ніби лише в спілці з москалями виборять народові кращу долю (вони вірили, що ми й москалі — то один нарід); а інші такі, що просто для наживи, щоб заробити легким способом гроші, ставали на службу москалям і баламутили наш нарід. Все ж таки завдяки пробудженій свідомості народу не вдалося нашим противникам позбавити нас усяких прав. Досить сказати, що в 1849 році було в нашім краю понад 900 українських шкіл, коли над Дніпром не було в тім часі жодної. Тай незабаром, після 10-літнього застою, прийшла знов пора, що можна було взятися до законної боротьби за наші права, й українці достойно і завзято її провадили. Ця боротьба почалася в 1861 році, коли Австрія знову повернула й поліпшила Конституцію 1848 року. Наприкінці цього розділу зазначаємо, що спільну долю з Галичиною мала від 1774 до 1849 року ще одна частина української землі — Буковина. Вона перейшла в 1773 році з-під влади Туреччини під владу Австрії і від 1774 року була прилучена до Галичини. Аж в 1849 році Буковину знов відлучили, і вона стала окремим краєм зі столицею Чернівцями. І так, як у Галичині українців намагалися зіпхнути на другорядне становище польська шляхта, на Буковині противниками українського народу стали румунські (волоські) бояри. І так, як у львівськім сеймі, так і в чернівецькім, українські нечисленні посли мусили зводити важку боротьбу за кожний найдрібніший здобуток. 11. Боротьба з перевагою в сеймі й парламенті Австрійський уряд відновив у 1861 році конституцію й розпочав вибори до сейму і парламенту. Вибори до сейму були безпосередні, а до парламенту посередні — це значить, що до сейму вибирали послів виборці (люди, що мають виборчі право голосу), а до парламенту вибирав послів сейм з-поміж своїх послів. Так, наприклад, галицький сейм, що мав у 1861 році 150 послів, вислав до парламенту 38 своїх членів. Але й ті вибори до сейму не могли бути справедливими для на-s шого народу, бо були це вибори так звані куріяльні. Виборці були поділені на чотири курії: дідичі, міста, торговельні палати і села вибирали по рівній кількості послів. Кожна курія мала вибирати по 35 послів, але хоч дідичів було тільки кількасот осіб, та вони вибирали з-між себе 35 послів, а хоч селян було мільйони, та вони також не могли вибрати більше, як 35 своїх послів. Зрозуміло, отже, що українських послів могла бути заледве третина всіх послів у сеймі, бо так дідичі, як торговельні палати і міста були переважно польські. І не дивно, що до першого сейму у Львові в 1861 році ввійшло тільки 49 українських послів, зате аж 101 польських. З тих послів першого галицького сейму згадати треба бодай такі імена: митрополит Гр. Яхимович, отець Гинилевич, єпископ Спиридіон Литвинович (пізніший митрополит і визначний оборонець національних прав), отець Антін Могильницький (письменник), Іван Борисикевич (учений), Юліан Лаврівський (основник Товариства «Просвіти» в 1868 р.), отець Микола Устиянович (письменник), а з селян Іл. Загоройко, Мих. Старух, Ол. Королюк. До парламенту в 1861 р. вибрав сейм між іншим єпископа Литвиновича і отця Антона Могильницького. З визначних наших послів у дальших сеймових і парламентарних сесіях були такі: отець Степан Качала (один з фундаторів товариства ім. Шевченка; написав коротку «Історію України»), отець Лозинський, отець Іван Наумович (пізніше москвофіл), отець А. Добрян-ський, отець Яків Шведзицький, Юліан Романчук (один з найвизначніших наших діячів і послів, віцепрезидент австрійського парламенту, основник «Просвіти» та часопису «Батьківщина»), отець М. Січинський, селянин Йосиф Гурик (добрий промовець, завзятий оборонець селянських інтересів), Ол. Барвівський (визначний діяч, автор шкільних книжок), доктор Кость Левицький (один з найвизначніших українських економістів, заслужений кооператор та основник багатьох економічних установ), доктор Євген Петрушевич (пізніше голова Західно-Української Республіки, 1919 р.), Євген Олесниць-кий (основник Товариств «Сільський Господар» і «Молочарський Союз»), Тимотей Старух, Вячеслав Будзи-новський (редактор і письменник, автор історичних повістей та оповідань), доктор Кирило Трильовський (організатор Товариства «Січ»), доктор Іван Макух, Іван Кивелюк, Захар Скварко та інші. Оці люди і багато інших їхніх товаришів, (що з них сьогодні живуть уже тільки деякі), ціле життя присвятили боротьбі за народні справи. У віденському парламенті і в галицькім сеймі вказували на ті страшні надужиття, що діялися тоді в нашім краю супроти українського народу та домагалися для українського народу рівноправності з іншими народами. Вказували на покривдження нашого народу в шкільництві і в урядах та на занедбання справ, зв’язаних з життям селян, зокрема, що стосувалося податків, сервітутів *, шарварків, низької оплати праці, через що доходило не раз до масових страйків, наприклад у 1902 — 1903 роках, коли-то селяни зорганізовано відмовилися працювати на панських ланах. Особливо важкою була боротьба в галицькім сеймі, де головними справами, за які боролися посли, були школи (народні, середні й університет), адміністраційний поділ Галичини на дві частини, полегша селянської долі й українська мова в урядах. Завзяту боротьбу зводили в сеймі за виборчу сеймову реформу, себто за те, щоб вибори послів до сейму не були куріяльні, а загальні, рівні, таємні, безпосередні й пропорційні (щоб усі громадяни мали право голосу); щоб вибирали відповідне до кількості виборців число послів та щоб подавали голоси таємно (на картках у конвертах, щоб потім ніхто не міг бути кривджений за свій голос). За це виборче право була гостра боротьба, бо польська більшість у сеймі знала, що при такім праві в сеймі могло би бути більше послів українських, а тоді владу в краю мали би українці на рівні, або й більшу, як протилежна сторона. Польська більшість у сеймі довгий час нехтувала всі домагання українських послів та ще й кпила собі не раз. Граф Ол. Борковський сказав раз: «Нема українців, це все поляки, а котрі кажуть, що вони не поляки — ті є москалі!» Наші посли супроти більшості не могли нічого вдіяти, бо та більшість навіть цісаря не слухала. (Наприклад, цісар заявив, що треба українцям гімназію в Станиславові, а польські посли і це знехтували й аж в кілька літ потім, в 1905 році на домагання намісника погодилися й заявили, що роблять велику ласку). Часто наші посли виходили з сейму, щоб не було на засіданні кількості голосів, потрібної для голосування за ухвалу якогось закону. Часто робили так звану «обструкцію», себто перешкоджали в нарадах в сеймі так, що або наші посли говорили без перерви, нераз і по три доби, або починали бити пультами, свистати в свиставки* трубі-ти на трубах, кричати, дзвонити, тарахкати і т. д., щоб ударемнити правильний хід нарад (нераз робили так само і в парламенті). У парламенті було положення наших послів дещо легше, бо т&м часто за українцями голосували чехи і прогресивні німці. Від 1878 року вибори до парламенту були вже також безпосередні, не через сейм, а від 1907 року були ще й загальні і таємні, тому до парламенту після 1907 року входила вже більша кількість наших послів з Галичини й Буковини, та в сеймі мали вони справу тільки з польською більшістю. Тому надлюдських зусиль треба було, доки вибороли хоч які-такі права й поступки для української справи. Так, у 1914 році мали ми вже близько З тисяч українських шкіл (майже в кожнім селі), 7 українських гімназій та 12 українських кафедр у львівському університеті. Найдавнішою українською гімназією є Академічна гімназія у Львові. До 1867 року була це гімназія то німецька, то польська, а в тім році в нижчих її класах дозволено викладати по-українськи; в 1874 р. стала ця гімназія чисто українською, а згодом (1906 р.) утворено при ній ще й філію. Інші українські гімназії вибороли посли в таких роках: Перемишль (1887), Коломия (1895), Тернопіль (1898 — цю гімназію закрила польська влада в 1930), Станиславів (1905), а паралельні (окремі українські) класи — від 1907 р. в Бережанах і Стрию. Нарешті, весною 1914 року, дійшло по тяжкій боротьбі, що тривала кількадесят літ, до того, що сейм ухвалив те «п’ятиприкметникове» виборче сеймове право (таке, яке було від 1907 року до парламенту) і була надія, що вслід за тим українці в Галичині заживуть вільнішим життям. Одначе судилося так, що це засідання сейму, на якому ухвалили той новий виборчий закон, було взагалі останнім засіданням галицького сейму — із того права вже не довелося нам користати, бо в серпні того року вибухла війна, і сейм уже не зібрався. Наприкінці варто ще згадати, що й між австрійськими намісниками по 1861 році були люди, що по-різному ставилися до потреб і домагань українського народу, хоча всі були поляками. З тих людей найбільш поміркований був Міхал Бобжинський, професор історії Краківського університету. Він справедливо вважав, що і українцям належать людські права. Зате найбільш ворожо ставився до українського народу намісник граф Казимир Бадені. За його часів дуже часто при виборах приходило й до пролиття української крові. А коли він потім став головою ради міністрів, і такі вибори, з його відома, знов повторилися, то нарешті й цісареві було того забагато, і він попросту звільнив його з міністерської посади. Відтак затятим ворогом українського народу був намісник граф Андрій Потоцький. Він при сеймових виборах в 1908 році допустив також до пролиття крові (жандармерія й військо стріляли в людей, коли ті обурювалися на надужиття). Намісник Потоцький загинув 12 квітня 1908 року від руки українського студента Мирослава Січинського, що був за те засуджений на смерть, та цісар помилував його. 12. Брати з-над Дніпра Незалежно від політичної боротьби за українські права, що велася від 1861 до 1914 року у львівськім сеймі й віденськім парламенті, — свідомі люди вели уперту боротьбу і поза аренами тих палат. Ця боротьба — то була невтомна праця культурно-освітня й економічна (себто праця, що має розвивати науку й знання та матеріальний добробут народу: господарство на селі, промисел, ремесло і торгівлю). 8 грудня 1868 року заснували у Львові Товариство «Просвіта». Це Товариство поставило собі за ціль просвітити народ, а найперше дорослих на селі. Воно почало видавати для народу щомісяця книжечки всякого змісту: оповідання, вірші, повісті, легкі (доступні) наукові книжки, господарські, правничі, лікарські, ветеринарні (про те, як ходити коло худоби), а також про землю і всесвіт. Крім того, «Просвіта» почала закладати читальні по селах і містечках, де сходилися люди на читання книжок і часописів та де відбувалися розмови, відчити, концерти й вистави, а також працювали курси для неграмотних. Почин до заснування цього нашого найдавнішого й найбільш заслуженого Товариства дали українські студенти, що вже доти організовували студентські товариства для самоосвіти й матеріальної самодопомоги. Головами «Просвіти» був завжди хтось із найвизначніших наших громадян. Першим головою «Просвіти» був Анатоль Вахнянин (гімназійний учитель), другим головою — Юліян Лаврівський, третім — Володислав Федорович, четвертим — професор університету Омелян Огоновський. Одним з редакторів видань «Просвіти» був поет Юрій Федькович, співець Буковини. Та про нього варто сказати дещо докладніше. Осип Юрій Федькович уродився 8 серпня 1834 року в Сторонці — Путилові на Буковині в родині сільського урядника, а його предки, Гординські, були родом з Гордині (повіт Самбір у Галичині). Скінчивши початкову школу в Чернівцях, Юрій, уже молодим хлопцем, став заробляти собі на прожиток, працюючи помічником у крамниці, а згодом писарем, і тоді познайомився з розумними людьми та багато читав. Маючи 18 літ, вступив добровольцем до війська і по кількох літах став старшиною. Любив розмовляти з простими вояками, селянськими синами з Буковини й Галичини. Читав їм книжки, які діставав зі Львова, співав з ними українські пісні. І сам між тими українськими юнаками набрав національної свідомості та почав писати українські поезії. А що мав незвичайний талант, то на нього звернули увагу й порадили йому полишити службу у війську. Він прислухався до поради і повністю присвятив себе письменницькій праці. Був якийсь час (в 1872 р.) редактором «Просвіти», а потім став шкільним інспектором на Буковині і перший докладав зусиль, щоб у тих школах викладали по-українськи, бо знав, що українська дитина найкраще вчиться в українській школі з українським учителем. А так любив рідний народ, що завжди ходив у селянській гуцульській ноші. Написав також багато віршів та повісток для дітей і укладав українські шкільні читанки. На той час Федь-ковича вважали другим по Шевченкові поетом. Умер у Цернівцях 1888 року. Своїми творами й діяльністю Федькович чимало"прислужився для пробудження національної свідомості на Буковині і в Галичині. Іван Франко Товариство «Просвіта» стало справді матір’ю всіх інших українських установ, як культурно-освітніх, так і економічних. В 1873 році заснувалося у Львові Товариство ім. Шевченка з власною друкарнею. Фундаторами були визначні українські діячі з Великої України (історик Ол. Кониський, Єлисей Милорадович, Дм. Пильчиков, М. Жученко й інші) і з Галичини (Ст. Качала). Маючи свою друкарню, це Товариство почало жваво друкувати українські книжки і наддніпрянських, і галицьких письменників. В 1892 році перетворилося це Товариство в Наукове Товариство ім. Т. Шевченка, що дійшло до найкращого свого розвитку в 1894 — 1914 рр, коли то у Львові працювали Іван Франко та Михайло Грушевський. Іван Франко, видатний український поет і письменник, вчений і громадянський діяч, народився 16 серпня 1856 року в Нагуєвичах, Дрогобицького повіту, в се-лянській родині. До школи ходив у Дрогобичі, а вищу школу кінчив у Львові й Відні. Вже студентом почав писати перші свої твори (вірші й оповідання) і став відомим письменником. Юнаком почав також займатися політично-громадськими справами, прагнучи просвітити народ і згуртувати для політичної праці людей, які присвятили своє життя цій справі. За ту діяльність Іван Франко терпів нераз переслідування від австрійської влади і сидів у в’язниці, та своєї праці не покидав аж до смерті. Але найбільша Франкова заслуга — його прекрасні поетичні твори і великі праці на наукові й суспільні теми. Чимало його творів читають залюбки діти та молодь («Лис Микита», «ДонКіхот», «Абу-Каси-мові капці» й інші). Умер Іван Франко у Львові 28 травня 1916 року і похований на Личаківськім цвинтарі. Михайло Грушевський народився 186& року в Холмі, а закінчивши студії, став професором університету у Львові, де викладав історію. Це найвидатніший український історик. Написав багато різних історичних книжок і дев’ять томів великої історії України, таке історичне дослідження, яке досі мають лиш деякі великі народи. Грушевський має величезну заслугу в тому, що високо підніс українську науку, підняв національну свідомість в Галичині й на Україні над Дніпром, і наче єднав дві гілки українського народу по цей і той бік Збруча. Він умер 25 листопада 1934 року. Михайло Грушевський був одним з тих українських діячів, що, почавши від 1860 року, почали переходити до Галичини, щоб тут спокійніше працювати, бо на Україні, під московським ярмом, була праця для свого народу надто важка, а після пам’ятного указу 1876 року просто неможлива. Побували в Галичині такі діячі й письменники, як П. Куліш, В. Винниченко, В. Дорошенко, М. Коцюбинський, М. Драгоманов та інші. Михайло Драгоманов (1841 — 1895) — історик, учений і політик, приїхав до Галичини в 1873 році, а згодом переселився до Женеви в Швайцарії, де займався переважно політичною діяльністю. Він переконував політичних провідників, що найбільший успіх у політиці, в здобуванню прав для народу буде тоді, коли політикою зацікавиться найширша маса народу, — селяни й робітники. Багато в чому погоджувався з Драгомановим Іван Франко. М. Драгоманов став пізніше професором Софійського університету в Болгарії, і там умер 1895 року. Та не тільки тим відзначилися ті часи зокрема, від 1860 до 1905 р., що визначні українці стали прибувати з Києва до Львова, але й тим, що й ті українські письменники та вчені, що не могли прибути за московський кордон, друкували в Галичині свої твори, яких не пропустила б московська цензура. Ці книжки, видрукувані у Львові, а декотрі і в Празі та Відні, різними шляхами потрапляли на Україну, і їх там жадібно читали, зокрема українська молодь. Свої твори друкували наддніпрянські письменники також по галицьких часописах і журналах, переважно «Літературно-Науковому Віст-нику», що почав виходити у Львові 1898 р. під редакцією М. Грушевського, І. Франка, В. Гнатюка й інших. У дитячім журналі «Дзвінок» (що виходив від 1890 до 1914 р.) співпрацювали письменники й письменниці з України — Леонід Глібов, Олена Пчілка, Леся Українка, Борис Грінченко (письменник і вчений, автор словника української мови) та інші. Праця свідомих українців задля спільного добра була доказом, що український народ по обох боках кордону — то один народ. Та співпраця сприяла розвитку народу, його самоусвідомленню по обох боках кордону. Галичина дала притулок культурним силам з-над Дніпра і помагала їм усіляко в праці. Під владою Австрії в Галичині взагалі вільніше жилося, а та воля ще зростала завдяки боротьбі галицьких українців за свої права. Тому, що в Галичині зосередилася та культурна праця, яка принесла потім відродження всьому українському народові, називаємо Галичину також українським П’ємонтом. Ця назва пішла з того, що в північній частині Італії, в П’ємонті, почався визвольний рух і боротьба за об’єднання і звільнення Італії в XIX столітті. У 1881 році заснувалося у Львові «Українське Педагогічне (виховне) Товариство», що потім звалося «Рідна школа». Це Товариство поставило собі за мету закладати й утримувати з внесків громадянства приватні українські народні середні й фахові школи, бо державних шкіл (тих, що їх утримує держава) постійно бракувало для навчання всіх українських дітей і в тих школах не вчили в такому справді національному дусі, як у приватних. Засновує Товариство і бурси для вбогих школярів. У 1898 році створено Товариство «Сільський Господар», що причинилося до поліпшення селянської господарки, а з-між людей, які сприяли розвитку «Сільського Господаря», треба згадати бодай ім’я доктора Євгена Олесницького, посла і суспільного діяча, що також за-снував «Молочарський Союз» у Стрию. Почала також близько 1900 року створюватися українська кооперація, себто торгівля і промисел та кредитовоощадні установи на засадах спілки. З тих установ на перше місце вибився «Молочарський Союз», який був нашою найбільшою економічною твердинею. Продукт українського села зосереджувався у руках цього Союзу і завдяки цьому широкі кола сільського населення мали змогу з користю для себе збувати господарські продукти (молоко, масло, сир, бриндзу, яйця, мед, домашню птицю тощо). Цей «М. С.» мав у Львові і по всій Галичині багато своїх філій і крамниць, а свої продукти продавав не лиш у краю, але далеко поза його межами. Галицьке масло і яйця йшли вагонами до Німеччини, Англії, Франції, Іспанії і навіть до Туреччини. Перші основи під нашу кооперацію на Україні заклав «артільний батько» Микола Левицький, який близько 1890 року почав створювати по Україні спілки хліборобські і виробничі спілки або «артілі» по містах для розвитку промислу й ремесла. У 1898 році виникає у Львові Краєвий Союз Кредитовий для організування господарських спілок і кредитів для них. Почали з’являтися перші наші банки й обезпеченеві Товариства: «Дністер» (1895), «Земельний Банк» (1901), «Карпатія» (1911). Розвивается також і преса. Українських часописів було в 1848 році тільки 3, в 1891 — 33, в 1900 — уже 48, у 1937 в Галичині було їх близько 120. Серед них — щоденна газета «Діло», заснована 1880 р. На Україні виходило тоді лише кілька часописів, які займалися українськими справами, але писані московською мовою, бо інакше годі було. Для гарту і фізичного зміцнення виникають Товариства руханково-пожежні: в 1894 році «Сокіл» (заслужені в цім Товаристві В. Нагірний, В. Лаврівський та І. Боберський), а в 1900 році — «Січ» закладене і ведене доктором К. Трильовським. В 1914 році було в тих товариствах зорганізованих около 100 тисяч молодих людей — хлопців і дівчат. В 1910 році засновуються по школах гуртки українського Пласту, а також і Стрілецькі Товариства (Січових Стрільців) при Січах і Соколах. Розвивається також український театр на Україні і в Галичині (від 1864 р., при Товаристві «Бесіда»). Українські письменники збагачують рідну літературу. Крім згаданих уже поетів і письменників, назо-вемо ще такі імена: Степан Руданський, Іван Нечуй-Левицький, Наталя Кобринська, яка в 1894 році заснувала першу організацію українського жіноцтва, Ольга Кобилянська (буковинська письменниця), Василь Сте-фаник, Лесь Мартович, Марко Черемшина, Богдан Леп-кий, Михайло Яцків, Агатангел Кримський, Володимир Самійленко та багато інших. Серед визначніших художників назовемо: Труїла, Новаківського, Красицького, Івасюка та інших, серед композиторів крім Лисенка, — Людкевича, Колессу, Ніжанківського, Січинського, Вах-нянина. Співаки Соломія Крушельницька, Олександр Мишуга, Модест Менцінський і Осип Носалевич — славлять ім’я України по всім світі. Збагачує свої надбання також Буковина, де під проводом Стефана Смаль-Стоцького, Омеляна Поповича, Ярослава Пігуляка і Миколи Василька та інших, народ здобуває собі щораз кращі умови розвитку. А поруч цих людей, які самовіддано служили українському народові, підноситься велика постать із верху Свято-Юрської гори у Львові. Це митрополит граф Андрій Шептицький, нащадок прастарого українського роду, вірний син свого поневоленого народу, якому Він присвятив себе цілковито. І не тільки словом Господнім, але ділами великими засвідчив Він свою вірність Україні. А. Шептицький закладає величний Національний Музей у Львові, робить доброчинні записи на такі народні установи, як «Просвіта», «Рідна Школа», «Українська Захоронка» та інші. Він стає меценатом української науки і мистецтва та опікуном талановитої молоді, якій допомагає в навчанні; засновує перший український шпиталь у Львові, стає фундатором церкви, школи, бурси та сирітських притулків. А. Шептицький боронив наших справ у галицькому сеймі та на віденському форумі. У 1915 році йде на заслання в далеку Росію, бо не покинув свого стада, як добрий Пастир, коли відвічний ворог заповнив наш край у 1914 році... Українські студенти університету підтримують послів у боротьбі за український університет. Обетонь ючи народну й свою честь, не дають її принижувати ворожим ректорам і тому зчаста приходить до сути*-чок між українськими й польськими студентами, а навіть деякі з них гинуть (Адам Коцко в 1911 р.). 1901 року всі українські студенти залишають, на знак протесту проти нехтування української мови, львівський університет. Близько 600 осіб записуються в університети Праги, Відня й інших міст, і тим чином знайомлять чужинців з нашим незавидним життям. У 1905 році Росія, по програній війні з Японією, боячись, що поневолені народи повстануть проти царського уряду, проголосила конституцію, як Австрія в 1861 році. Скликано в Росії парламент (Думу), де засіли також і українські посли. В тім році стало трохи вільніше й для українського слова. В Києві, за старанням і при грошовій допомозі відомого патріота Євгена Чикаленка (він заклав для наших студентів Академічний Дім у Львові), почав виходити перший часопис українською мовою в Києві, — «Громадська Думка» (названа потім «Радою»); почали засновуватися «Просвіти» і інші товариства. Та скоро ті «свободи» потіснено; з нарад Думи також не було великого для України хісна, і майже все лишилося по-старому. І аж до року 1914 таки Львів був осередком українського культурного життя. 13. За волю України! Отак ми переповіли в цій книжці історію нашого народу: від зруйнування Запорізької Січі та упадку української держави над Дніпром, до 1914 року. Ми бачимо з того, як бідував наш народ у неволі, під Росією і під Австрією. Здавалося, по 1775 році (себто по зруйнуванню Січі), що народ загине, засне навіки. Та ні! В народі були приховані живі сили, що не дали йому заснути, хоча й як численні вороги бажали собі того. По обох боках кордону, під Росією і під Австрією, з’явилися люди, які не давали Україні заснути і навіть в неволі старалися збудити й виплекати національну свідомість і силу. Письменники, поети, вчені, музики, малярі, різьбарі й інші митці, будили народ живим, рідним словом та своїм мистецтвом. Політики, культурно-освітні діячі, економісти — виборювали йому в сеймі, парламенті і Думі людські права та навчали, як жити, щоб опертися ворожим діям. І так, як давніше, за часів української державності, князі та гетьмани, лицарі і козаки мечем боронили народ і вели його до кращої долі, — так у цій добі поневолення, в XIX віці, стали на чолі народу новітні лицарі, які не мечем, а своїм знанням і хистом та завзяттям за допомогою пера, пензля, долота, а то й живого слова — гартували народні сили, відбивали ворожі наступи і здобували волю, наче яку зачаровану княгиню за сімома замками, за стома брамами. І в тім часі, до якого ми довели нашу історію, здавалося, що вже головні перешкоди перейдені і взяті, і вже скоро народ дійде до повноти своїх прав. В Росії почав хитатися царський трон, Україні блиснуло сонце свободи. В Австрії народи здобули собі такі права, що деякі жили майже вже самостійним життям (наприклад, чехи і поляки), отже, була надія, що й українці в Галичині діждуться того. Та це не судилося ще нам. На політичнім овиді стали збиратися чорні хмари, блиснула блискавка, ударив грім і зчинилася страшна буря-хуртовина, що перервала всю працю. Вибухла велика світова війна. То було 28 червня 1914 року у Львові. Львів прибрав того гарного дня особливий вид. В місті повнісінько людей, що приїхали з усіх сторін краю окремими поїздами. Всюди чути українську мову. Всі веселі, усміхнені, бадьорі. А більшість у січових і сокільських та стрілецьких одностроях. Ось марширують! Кіннота попереду, а далі піхота; все йде-пливе стрункими рядами. Заячківський, Бобер-ський, Трильовський та інші ведуть похід, а за ними десятки тисяч соколів, січовиків та січових стрільців. Ті з топірцями, а ці — із справжніми крісами! Марширують, музика грає, пісня лунає, сонце сяє. Львів радіє! Безконечний похід. Ідуть на площу Сокола-Батька. Тут безліч народу і всі достойники уряду та війська. Приглядаються вправам членів Січей і Соколів. Бачать, яка це сила! Свій і приятель радіє, а противник здригається. Це здвиг Соколів і Січей на честь Тараса Шевченка, в 100-літні Його уродини. Раптом пополудні прибігає на площу посланець і вру-чує присутньому там намісникові краю листа. Той відчиняє, читає і блідне: «В Сараєві вбили наступника австрійського престолу Франца-Фердинанда і його дружину». Урвалося свято. В тривозі розходилися всі додому. А через кілька тижнів Австрія оголосила Сербії війну, бо серби вбили наслідника австрійського трону і не хотіли видати всіх учасників змови. За Сербію заступилася Росія. Війна з Росією! — До зброї! — закликав провід народу, Головна Українська Рада у Львові. — Вступайте в ряди Українських Січових Стрільців! Стаємо проти царя! В кого українське серце б’ється, нехай до нас пристає! За волю України!... І пішли!.. Поспішили!.. У Львові, в Станиславові, в Коломиї — всюди збиралися, а в Стрию уформувалися, й коли вже москаль захоплював Галичину, рушили за Карпати, на Закарпатську Україну, щоб там приготуватись до бою А напереді перший командант легіону УСС — Михайло Галущинський. Він учив тих юнаків у рогатинській гімназії, а тепер поведе їх на іншу науку, де будуть писати кров’ю нову сторінку історії, бо так каже національний обов’язок. Того вимагає від них Україна... А пізніше, уже з Горонди, ідуть у Карпати перші сотні «Усусусів»: отаман Гриць Коссак їх веде. Ідуть бадьоро з вірою в серці про перемогу, ідуть виконуючи заклик нашого народного Генія: «...Борітеся — поборете! Вам Бог помагає; За Вас сила, за вас воля І правда святая!» Ідуть вони стрункими рядами, і супроводжує їх спів: «...A ми наших братів — українців визволимо, А ми нашу славну Україну Гей, гей, розвеселимо!» Ще не вмерла Україна, і слава, і воля, Частина п'ята Ще нам, браття молодії, усміхнеться доля. Згинуть наші вороженьки, як роса на сонці, Запануєм і ми, браття, у своїй сторонці. Душу, тіло ми положим за нашу свободу. І покажем, що ми, браття, козацького роду. Я. Чубинський 1. Великий зрив У четвертій частині історії — «Україна в неволі» — розповіли ми про часи занепаду й неволі українського народу та його держави, а також про пробудження народної свідомості, коли український народ, що потрапив під кінець XVIII століття під владу Росії і Австрії, наче почав удруге народжуватися на світ та змагатися за свої права. Ту частину історії довели ми до 1914-го року, коли серби вбили в Сараєві австрійського престолонаступника і через те вибухнула велика світова війна. Світовою війною, якою почалася в історії інших народів та й українського народу нова доба історії, відкриваємо п’яту частину нашої історії. Розкажемо тут про світову війну, про Українських Січових Стрільців, які взяли в світовій війні участь як окрема військова одиниця в складі австрійської армії, про криваві бої, які вели наші славні Усусуси, а вкінці — про ті зміни, до яких привела світова війна в Европі, а зокрема на українських землях, та про славні, хоч недовгі часи відродження самостійної Української Держави. Ця частина історії повинна особливо зацікавити наших розумних дітей і молодь, бо хоча це часи недавні й учасники тих великих подій і перемін, наші брати і батьки, ще переважно живуть, то молодше покоління, всі, що ще не мають двадцять літ, цих подій не переживали і не знають. А варто всім зазнайомитися з цією добою рідної історії, щоб зрозуміти нинішнє життя рідного народу, бо воно є наслідком світової війни і тих подій, що по ній бепосередньо наступили. Окрему сторінку в цій частині Історії займає визвольна боротьба українського народу. В тій боротьбі наче відновилася княжа і козацька боротьба за волю рідного народу і краю, — тим то ця частина історії має для кожного свідомого українця, а зокрема для української молоді, особливе значення. Сміливо можна сказати, що чим ліпше знатиме українська дитина історію недавніх наших визвольних змагань, тим краще зуміє працювати для добра рідного народу і тим скоріше усміхнеться народові краща доля. 2. Українські Січові Стрільці В закінченні IV частини нашої Історії, в розділі «За волю України», згадали ми, що коли Австрія оголосила Сербії, а потім і Росії війну, то на боці Австрії зорганізувався Легіон Українських Січових Стрільців. Це були свідомі українські юнаки і дівчата, що добровільно на поклик Головної Української Ради поспішили в ряди стрілецтва, щоб зі зброєю в руках виступити проти найбільшого ворога України, Росії. Стрільців зібралося в цілій Галичині понад 25 тисяч, але австрійська влада не була рада такій чисельності українського війська. Австрія, мабуть, побоювалася, що таке^ численне військо, свідоме своєї мети, могло б обернутися і проти Австрії, якби вона не схотіла дотримати обітниць, даних стрілецтву й українському народові на початку війни, а саме, що в разі звільнення України з-під московського ярма, Україна стане вільною державою. Тому затримали тільки дві тисячі стрільців, а іншим звеліли вертатися додому. Стрільців перевезли на початку вересня 1914 року за Карпати, де вони осіли Січовим Кошем у закарпатських українських селах біля Мукачева: в Горонді і Страбичеві. Тут утворили три стрілецькі куріні під проводом отаманів Михайла Волощина, Гриця Коссака і Степана Шухевича. Визначнішими сотниками і старшинами стрілецтва були тоді Сень Горук, Дмитро Вітовський, Омелян Левицький, Василь Дідушок, Осип Семенюк, Осип Будзиновський, Клим Гутковський, Роман Сушко, Осип Букшований, Андрій Мельник, Никифор Гірняк (командант Коша), Зенон Носковський та інші, а першим начальним командантом Легіону став Михайло Галущинський. У Горонді і Страбичеві Усусуси заледве почали вчитися орудувати зброєю, а вже вислали їх на фронт, бо москалі у вересні 1914 року зайняли були майже цілу Галичину і перейшли в кількох місцях Карпати. Перша вийшла в поле вже 10 вересня сотня Василя Дідушка, а далі стали відходити інші сотні. Та, хоч не вправлені в воєннім ремеслі, Стрільці виявили себе відразу як відважні й хоробрі вояки. Вони звели вже восени 1914 року з москалями кілька кривавих боїв, а найважливіші з них — бій під Бориславом на горі Кобилі і біля Сколе на горі Ключ (де й досі стоїть Стрілецька Могила). Австрійська влада сама визнала, що молоде українське стрілецтво помогло Австрії відкинути ворога з Карпат. Та ще більшою славою вкрилися Січові Стрільці на горі Маківці, весною 1915 року. Бої на Маківці велися від 29 квітня до 2 травня 1915 року. Москалі кинули сюди великі сили, щоб добути собі перехід через Карпати на Угорщину. Але завдяки Стрільцям, які по-геройськи відбивали всі наступи московської переваги, не вдалося москалям піти вперед, і тут їх сила заломалася. В бою на Маківці впали 42 стрільці убиті, а 76 було ранених. В тих боях відзначилися четарі Свідерський, Гнатевич, Мельник, Яхимович; хорунжі Яремкевич, Коберський, Олена Степанівна і багато інших старшин, підстаршин та стрільців, особливо наші гуцули. На горі Маківці спочивають до нині тлінні останки героїв, що загибли в обороні рідної землі. Щороку в серпні відправлялося на їх могилі Бого-служення і щороку вкривали гору маси українського народу, молодих і старих свідомих людей,, що приїжджали на Маківку навіть з найдальших сторін краю. В захристії церкви в Тухлі переховується пропам’ятна таблиця, де виписані імена загиблих героїв. Багато ще важких боїв звели Усусуси весною 1915 року, коли москалі були примушені відступати, але боронили кожної п’яді землі. Кривавий бій звели під Болеховом і одразу вирушили під проводом сотника Дмитра Вітовського до колишньої княжої столиці, Галича. На ратуші в Галичі вивісили Стрільці український прапор. По тих боях Стрільці погнали ворога на Поділля, де змагалися потім з величезними московськими силами майже три роки, аж до весни 1918-го року. З цих боїв пам’ятний важкий бій на горі Лисоні біля Бережан, у вересні 1916 року. Три дні й три ночі обороняли Стрільці гору Лисоню перед московськими полками і вславилися тут так, як і на Маківці. З признанням висловлювалися про героїв-стрільців німецькі старшини і вояки, кажучи: «Гордий це народ, що має таких лицарів!» та багато стрілецького квіту зів’яло і тут, на горі Лисоні, багато також попало у московський полон, хоча і в полоні, як побачимо далі, — придалися Усусуси Україні. Багато стрілецьких кісток біліє нині по цілому Поділлі, а найбільше на горі Лисоні, і сюди, на Стрілецьку Могилу, мандрували рік-річно тисячі свідомої молоді, поклонитися тіням героїв та помолитися до Всевишнього, щоб кров стрілецька не поплила намарне. 3. Упадок царського престолу У першому розділі розповіли ми, як на початку світової війни утворився в Галичині з українських добровольців Легіон Українських Січових Стрільців, що вирішив у складі австрійської армії боротися за визволення України з-під московського ярма. Ми розповіли, як Усусуси відзначилися в боях з москалями і заслужили собі на признання не тільки рідного народу, але й чужих. Навіть вороги-москалі висловлювалися про Стрільців з пошаною, хоч і ненавиділи тих «мазепинських стрєлків.» Багато стрілецької крові попливло в Карпатських горах і на подільських полях, особливо над Золотою Липою та Стрипою. Але не жаліли Усусуси тієї крови, бо хоч проливали її в рядах австрійської армії і ніби-то за Австрію, то знали, що справді проливають її за волю і долю. І мріяли Стрільці про те, щоб чимскорше опинитися на Україні над Дніпром та визволити своїх братів-українців з московського ярма, як і в пісні співали: «Машерують стрільці-добровільці на кривавий тан, Визволяти братів-українців з московських кайдан...» а дальше: А ми наших братів-українців визволимо, А ми нашу славну Україну гей-гей розвеселимо...» І щастя Стрільцям усміхнулося, бо хвилина визволення, та хвилина, коли Українські Січові Стрільці могли стати в пригоді рідній Україні, наспіла скоріше, як її сподівалися. Світова війна була в самім розпалі і велася вже третій рік. В тій війні брали участь майже всі європейські та й деякі неевропейські держави: з одного боку Австрія, Німеччина, Болгарія і Туреччина, а з другого — Росія, Франція, Англія, Сербія, Чорногорія, Італія, Румунія та й деякі менші держави, а при кінці й Сполучені Штати Америки. Війна була завзята і нищила багато людських жертв і майна. Далася вона взнаки насамперед українському народові в Галичині, на Буковині і на Волині. На початку війни, в вересні 1914 року, захопили російські війська майже цілу.Східну Галичину і Буковину і тут почали переслідувати свідомих українців. Деяких повиселювали з краю і повивозили аж на Сибір, між ними і таких визначних громадян, як Митрополит Андрій Шептицький, доктор Степан Федак, Костянтина Малицька, Кость Банківський, Микола Заячківський та інших, яких узяли як закладників. Українські товариства й установи опечатали, часописи припинили свою діяльність, багато народного майна понищили. А, тимчасом, і австрійські війська, відступаючи, не щадили українського народу Мадяри далися нашим людям добре взнаки. Свої початкові воєнні невдачі старалися виправдати перед вищою командою тим, що, нібито українці сприяють москалям, зраджують московським військам воєнні таємниці і, таким чином, ударемнюють австрійській армії всі її плани. Правда,, були між українським народом у Галичині несвідомі люди, що тягнули за Москвою і ще до війни працювали на користь Москви, кажучи, що українці і москалі — то один народ російський. Це були москвофіли або так звані «кацапи». Але й з них тільки, може, одиниці зраджували Австрію, і тих, звичайно, не досягала рука австрійського чи мадярського суду. Зате арештували мадяри без розбору і москвофілів, і свідомих українців, не зважаючи на те, що якраз українці були ворогами Москви на всіх фронтах. Сини боронилися, а батьків і братів, та часто й сестер і матерів, мадяри переслідували так, що або вивозили до далеких страшних таборів у Талєргофі (в корінній Австрії), або вішали без суду, або розстрілювали. Бували випадки, що австрійські польові суди засуджували по кільканадцять українців з одного села на смерть, як, наприклад, у Синевідську Вижнім, де в жовтні 1914 року повісили одного дня одинадцять селян. Щойно потім, коли наші посли запротестували в Відні проти такої поведінки і вказали на жертви, які приносять для добра Австрії українські вояки і Стрільці, Австрія припинила ті переслідування. Та не менше кари зазнав український народ через самі воєнні дії. Майже чотири роки велася війна без перерви на території Галичини, Буковини і Волині. Від куль і гранат загинуло багато мирного населення, головно жінок і дітей. Багато сіл погоріло, а деякі спалили самі війська навмисне, бо це було їм нібито потрібне для воєнних цілей. Наприклад, спалено десятки сіл довкола Перемишля і вздовж Карпат, а населення вивезено до таборів у Гмінді, де знов багато наших людей, особливо дітей, вимерло від усяких хворіб та з голоду. Так само робила Росія на Волині, де, відступаючи, забрала з собою дуже багато людей і вивезла вглиб Московщини. А й ті, що залишилися в своїх хатах, терпіли завжди від так званих реквізицій, коли на потреби війська забирали в людей худобу, пашу і харчі, та від інших воєнних страхіть. Після перших успіхів, коли москалі зайняли Галичину й Буковину і навіть перейшли на Закарпаття, російські війська почали зазнавати щораз більших невдач і почавши від весни 1915 року стояли вже майже без перерви на Поділлі, де їх стримували також Українські Січові Стрільці. Також на інших фронтах осередні держави, себто Австрія, Німеччина, Болгарія і Туреччина, перемагали противників. Був час, коли німці доходили вже до Парижа. Австрія зайняла була цілу Сербію (все сербське військо врятувалося на кораблі), австрійська армія зайняла була частину південної Італії і цілу Румунію, яку примусила до капітуляції. З Росії надходили щораз виразніші вістки про те, що там заноситься на революцію. Надії на визволення України росли і незабаром здійснилися. У березні 1917 року пішла по світу вістка, що в Петрограді вибухла революція, цар зрікся влади і постала Російська республіка під владою Тимчасового уряду. Найцікавіше і для українців найбільш зворушливе було те, що почин до революційного виступу дали українці, вояки гвардійських полків у Петрограді. Вони перші виступили на вулиці з революційними прапорами, вони заохотили до повстання робітників фабрик і прискорили хвилину, коли цар мусив зректися престолу Одночасно з тими вістками з Петрограду надійшли новини з столиці України Києва. Там, відразу після революції, вже в половині березня 1917 року, українці утворили Українську Центральну Раду під керівництвом ученого-історика і відомого громадянського діяча Михайла Грушевського. Так утворився парламент і уряд України, яка по віках неволі піднялася до нового життя. На фронтах почали відділятися з російської армії українські полки, дивізії і корпуси, які складалися з українців, яких національна свідомість тепер пробудилася і які забажали стати українським військом і послужити відродженій Українській Державі. Радісно забилися серця всіх українців по цей бік Збруча на вістку про революцію в Росії і про створення українського уряду в Києві Радісно загорілися очі і душі юних У су су сів, які революцію в Росії вважали за гасло, що час їм уже стати на службу Україні. Тільки не всі вони могли зараз полинути туди, на Україну, над Дніпро до Києва, де творилася Українська Держава. Фронт у Галичині ще тримався і протривав він аж до весни 1918 року. А, тимчасом, заздрили Усусуси в Галичині тим своїм товаришам, що вони минулими роками попали в московський полон, а тепер по революції вийшли з таборів і всі зголосилися в Києві до Центральної Ради, щоб їй служити. З тих Усусусів утворився Корпус Січових Стрільців, ця найкраща охорона української влади і ладу на Україні, це ядро молодої української армії над Дніпром. Так-то поки ще змогла Австрія і з нею Усусуси прийти на Україну, там уже утворилася влада, і з тих самих Усусусів почало творитися Українське військо. 4. Українська Держава за Центральної Ради З поваленням царського престолу всі народи, що до того часу цілими віками були в неволі Москви, почали творити свої держави. Майже одночасно стали відриватися від Росії і будувати своє вільне життя українці, білоруси, фіни, литовці, латвійці, грузини та деякі народи на пограничі Европи й Азії. З тих усіх народів найбільший чисельно та своєю територією, себто рідною землею, є український народ. І Українська Держава, що почала творитися на українській землі, була найбільша простора між тими новими державами, щодо простору і кількості населення — друга по Росії. Вже 17 березня 1917 року, отже відразу після повалення царської влади, утворився в Києві перший український уряд і парламент під назвою Українська Центральна Рада. Це сталося за почином української політичної організації, Товариства Українських Поступовців, що до того часу революції була таємною організацією. Ця організація закликала до співпраці у відбудові української державності також інші українські політичні партії та організації, представників кооперації, робітників, селян і військових. Головою Центральної Ради став Михайло Грушевський, славний український учений-історик. Спершу мала бути Україна ще в складі російської держави, як одна з її автономних республік, тобто, що мала бути самостійною, але в справах військових і кордонної політики мала ще бути під зверхністю Москви. Бо й армія ще була одна і воювала на фронті проти осеред-ніх держав, хоча в тій армії були вже окремі українські частини (корпуси). Та недовго вже вважала себе українська держава складовою частиною російської держави. Навесні і літом 1917 року відбулися у Києві три великі з’їзди: Український Національний Конгрес, Селянський З’їзд і Військовий З’їзд — і всі вони закликали Центральну Раду до того, щоб вона чим скоріше відірвалася від Москви та проголосила цілком самостійну Українську Державу, Республіку. Правда, в Першому Універсалі Української Центральної Ради було сказано, що Україна ще не відокремлюється зовсім від Росії, але насправді почала Україна вже від літа 1917 року жити своїм, майже самостійним життям. У Другім і Третім Універсалі це відокремлення вже й зазначено тим чином, що проголошено Українську Народну Республіку, яка має бути тільки у федерації, себто в союзі з Росією. Тимчасом, у Росії стався в листопаді 1917 року большевицький переворот, комуністи захопили владу. І хоча вони на словах оголосили, що всім народам належиться воля, то на ділі відразу почали робити заходи, щоб Україну позбавити свободи і прилучити до Росії. Український уряд (Генеральний Секретаріат) наказав роззброювати московсько-большевицькі війська, що, втікаючи з фронту, переїздили через Україну, та погрожували, що в зародку знищать молоду Українську Державу. Це роззброювання не подобалося большеви-цькому урядові в Москві, і він у грудні 1917 року загро-зив Україні війною. А через кілька днів рушили на Україну большевицькі війська та зайняли цілу Правобережну Україну й загрозили столиці України — Києву. Рівночасно повисилали своїх агітаторів між українське, ще тоді мало свідоме, селянство і між військо, так, що навіть у Києві почали вибухати бунти проти української влади. Певного війська мав тоді уряд України мало, а між ним до найкращих частин належали Січові Стрільці, та частини під проводом Симона Петлюри. Під великою загрозою Центральна Рада проголосила дня 22 січня 1918 року свій Четвертий Універсал, у якому вже сказано, що Україна стає незалежною, самостійною Державою Українського Народу. В Універсалі сказано, що Україна бажає жити з сусідніми державами у мирі і згоді, але жодна з тих держав не має права втручатися в життя самостійної Української Республіки. Раду Генеральних Секретарів перейменовано на Раду Народних Міністрів. Та самостійності не було чим тоді боронити, і большевики зближалися до Києва з дня на день, з години на годину. Уряд України закликав у тій грізній хвилині всіх щирих українців, щоб вставали на оборону рідної землі і держави. Першими поспішили на поміч рідній Батьківщині молоді хлопці — учні київських гімназій та студенти університету. З них утворився Студенський Курінь, і цей Курінь, без ніякої підготовки і погано озброєний, виїхав при кінці січня на схід, щоб стримати большевицьку орду, що вже наближалася до Києва. На чернігівських полях, під місцевістю Крути зустрівся цей Курінь, зложений з трьохсот молодих вояків, з армією большевиків і, разом з Курінем юнаків з військової школи та жменькою гайдамаків, звів з большевиками кривавий бій дня 29 січня 1918 року. З тих молодих героїв майже ніхто не залишився живим, а згинули, обороняючи рідну землю, як колись триста спартанців під Термопілами. Большевики рушили тоді без стриму вперед і за кілька днів захопили Київ. Уряд України з останками вірних військових частин вийшов з Києва і подався на захід, до Житомира. Здавалося, що большевизм заллє всю Україну і пропаде молода рідна держава, та сталося інакше. На допомогу Україні прийшли осередні держави. Треба знати, що вже після падіння царату війна на російськім фронті велась дуже слабо, бо московські армії не мали вже о^оти воювати. По большевицькім перевороті цей фронт цілком затих і большевики почали переговори з осередніми державами. Та й ті держави бажали собі тепер миру на сході, бо на західних та південних фронтах почало їм поводитися щораз гірше, ще й бракувало харчів для армії. Тому Австрія й Німеччина хотіли укласти з Росією, а зокрема з Україною мир, бо сподівалися, що Україна їх підтримає. Отже, й з Україною як із самостійною державою, почали переговори, хоча большевики протестували і доводили, що у Києві не має права ніхто говорити від імені України, а лише большевицький уряд, який з наказу Москви утворився в Харкові. Все-таки Німеччина, Австрія, Болгарія і Туреччина підписали в Бресті 9 лютого 1918 року мир з Українською Народною Республікою і тим чином на ділі і правно визнали самостійну Україну. На підставі мирової угоди рушили німецькі війська в лютім 1917 року на Україну і до кількох місяців прогнали разом з українськими військами большевиків з України... Одночасно ввійшли на Україну й австрійські війська, а в їх складі й Українські Січові Стрільці, які літом того року звели з большевиками кілька боїв. Тут уперше зустрілися Усусуси з наддніпрянськими українськими військами і уклали з ними щире братерство зброї. 5. Українська Держава за гетьмана Павла Скоропадського Німецькі і австрійські війська після миру, укладеного з Україною в Бресті 9 лютого 1918 року, увійшли на Україну, як війська союзних держав, і разом з придніпрянською армією Української Народної Республіки та з Українськими Січовими Стрільцями, які були ще в складі австрійської армії, звільнили всю Україну від московсько-большевицької займанщини. Тепер уряд України міг спокійніше працювати. Українська Центральна Рада, як перший парламент вільної України, приступила до вирішення державних справ та прийняття нових законів. Найголовніша справа полягала в тому, що.б наділити селян землею. Більшість землі на Україні була до війни власністю окремих великих землевла-сників-дідичів, або так званих поміщиків. А селяни, звичайно, мали мало землі. Після повалення царату і революції в Росії і на Україні селяни очікували від нових урядів закону, який дав би їм право на поміщицьку землю, себто, щоб поміщицькі розлогі добра розділити по-справедливому між селян, які власними руками на землі працюють. Та в перших часах революції уряд України не мав змоги присвятити належної уваги цій найважливішій справі, бо мусив дбати, передусім, про збереження держави. З усіх боків раз-у-раз загрожували Україні вороги. Уряд дбав, передусім, про те, щоб оборонити самостійність України, щоб зорганізувати армію. А тимчасом, менш свідоме селянство вважало, що урядові бракує доброї волі, щоб розпорядити землю. Думали селяни, що уряд сприяє поміщикам-дідичам. І тому почали самі собі ділити землю, тим більше, що поміщики відразу після революції і перед першим нападом большевиків на Україну повтікали. До того ж, більшість поміщиків були москалі, чужинці з інших країв, а українців-поміщиків було дуже мало. Селяни вважали, що землю треба у поміщиків ^відібрати, бо коли держава українська, то і земля має бути тільки українська. Через те самовільне ділення землі ширився у краю нелад. Тепер, коли Україна стала вільна і безпечна від нових нападів, уряд і Центральна Рада почали радити над справою землі. Та таку важну справу годі полагодити скоро і абияк, мусило це тривати довго. Тому в краю далі були непорядки, люди вірили ворожим підшептам, большевицьким шпигам, які нашіптували, що уряд України не думає дати селянам землі, і що дасть ЇГ тільки большевицький уряд. З другого боку, Українською Центральною Радою й урядом були незадоволені німці й австрійці, що прийшли на Україну. Вони звільнили Україну від москальської займанщини головно тому, щоб з України набрати хліба для своїх голодних армій і населення своїх держав. А, тимчасом, уряд України не дуже погоджувався на те, щоб чужі війська збирали з України все добро без рахунку, що належиться і що не належиться. Не були з того задоволені й селяни, що бачили, як Українське добро вивозиться в чужі краї, і •почали селяни виступати проти німців та австрійців, а часто й проти своєї влади, звинувачували її в змові з німцями, бо таку думку поширювали чужі висланці. Коли таке почало діятися на Україні, німці вирішили встановити на Україні нову владу, сподіваючися, що вона наведе лад і виконає їх домагання. 28 квітня 1918 року німецький військовий відділ увійшов у зал нарад Центральної Ради, влаштував обшук у членів Ради і наказав їм розійтися. А на другий день Союз Українських Хліборобів на своїм з’їзді вибрав Павла Скоропадського гетьманом України. Павло Скоропадський був нащадком гетьмана Івана Скоропадського, що гетьманував на Україні в 1709 — 1722 роках. Сам він був багатим землевласником і царським генералом, комендантом корпусу. Треба визнати, що Павло Скоропадський одним з перших серед вищих старшин українського роду почав після революції 1917 році перетворювати свій корпус на українську військову частину. Треба визнати й те, що, пам’ятаючи історію свого роду, він мав намір використати свою гетьманську владу на добро Україні і користь українського народу. Про це свідчать його перші відозви (універсали) до українського народу. Коли тільки він став гетьманом, то обіцяв селянам землю, яку мали дістати від дідичів викупом. Збирався також завести на Україні лад і порядок, забезпечуючи їх рядом нових законів. Однак український загал не мав до нового гетьмана довір'я. По-перше, тому що до гетьманської влади дійшов він насильно, бо помогли йому німці в тому, розігнавши Центральну Раду. А, по-друге, тому, що самого гетьмана оточували здебільшого іноземці, а не українці. В склад його уряду входило багато москалів або таких українців, які ніколи раніше не були відомі своєю працею для української справи, а було лише кілька свідомих і відомих українських діячів. Зрештою, і ті хлібороби, що вибрали його гетьманом, були зде-більша багатими землевласниками, до того ще й не всі — українці. Правда, що гетьман Павло закликав і відомих українських діячів до участі у владі, та ті не хотіли з ним співпрацювати, за винятком кількох осіб. Гетьман розумів, що його міністри й помічники не всі щиро працюють для України. Знав також, що його армія, котра складалася переважно з московських старшин, не сприяє щастю України, а не мав сили вчинити інакше, бо через недовір’я до нього українці не мали охоти піти на його заклик і послужити Україні. Це було для молодої української держави великим нещастям. Гетьманські військові відділи, складалися переважно з людей, ворожих Україні, і заводили свої порядки, переслідуючи свідомих українців і згіущаючись над селянством, стаючи в обороні дідичів. Наче навмисне хотіли відштовхнути населення від гетьмана і призвести до безпорядків, до занепаду держави. Надіялися, що большевики втратять владу, а в Росії запанує новий цар і візьме Україну знов під свою руку. Через те росла пропасть між гетьманом і українським народом, хоч він, безперечно, бажав добра Україні, а й ті його міністри, що були свідомими українцями, діяли тільки на користь Україні, особливо міністр закордонних справ, Дмитро Дорошенко, і міністр освіти, Микола Васи-ленко. Заходом тих міністрів та й не без доброї волі гетьмана Україна за гетьманської влади виглядала-таки назовні, як справжня українська держава. Закордонне міністерство дбало про те, щоб до України прилучити всі українські землі, включно з тими, що тоді ще перебували під Австрією, а також Крим, щоб мати вільний і широкий доступ до Чорного моря. На Україні постало багато українських нижчих і вищих шкіл, у тому числі два університети — в Києві і в Кам’янці-Подільському, та Академія НаукГ Гетьман дбав також про український флот і вжив багато заходів для організації майбутньої української армії. І хтозна, чи з бігом часу гетьман, який почав шукати підтримки між свідомими українцями, не був би здобув собі довір’я в народі і не закріпив української державності. Та на перешкоді до того стали нові політичні події. Німеччина програла війну, Австрія розпалася (в листопаді 1918 р.), і німецькі та австрійські війська відійшла з України. Україна знов опинилася без охорони, вона була залежною від волі невеликих гетьманських відділів, що сприяли Москві. З півночі знов стали загрожувати большевики, а від сходу надтягали царські генерали зі своїми військами, що бажали відновити в Росії владу царя і прилучити Україну до Росії. Безрад-ний гетьман, певно, за порадою своїх прибічників-москалів, проголосив, що Україна лучиться з Росією в союзну державу. Це привело до повстання проти гетьмана і скінчилося його, поразкою 14 грудня 1918 року. Треба, до речі, сказати про Українських Січових Стрільців у 1918 році. В тому році весною по Берестейському мирі Усусуси ввійшли разом з українськими військами на Україну. Стрілецькі відділи мали наказ від австрійської команди — поширювати між українським народом добру славу про австрійців. Вони мали запевнювати людей, що австрійська армія прийшла на Україну в добрих намірах, щоб звільнити край від большевиків та завести тут лад. Користаючи з того, що їм дозволили сходитися безпосередньо з придніпрянськими братами, Усусуси говорили не про Австрію, тільки про Україну, переконуючи малосвідомих селян про те, щоб шанували свою владу і довіряли їй, бо вона бажає народові добра. Згодом призначили Усусусів до інших австрійських частин і вони брали участь у боях з большевиками в Херсонщині. В місті Олександрівську зійшлися Усусуси з Запорозькою дивізією і відразу заприязнилися з Запорожцями, бо ті зрозуміли, що Усусуси — то не австрійські вояки, а українське військо. Також українське населення усвідомило, що Усусуси — приятелі, брати. Бо не раз обороняли Усусуси селян перед насильством авст-рійсько-мадярських вояків. Прихильність українського населення здобув також австрійський архи-князь Віль-гельм, що називав себе Василем Вишиваним. До його армійської групи на Україні були приписані Усусуси і він своєю людяною поведінкою з’єднав собі також і їх. У червні прибув на Україну також Кіш і Вишкіл УСС і розташувався біля міста Слисаветград на Херсонщині, в селах Грузьке, Карлівка й Іванівка. А польові частини УСС стояли тоді в Слисаветграді і Масляниківці. Залунала стрілецька пісня по селах і містах Херсонщини, стрільці сходилися з тамтешніми селянами й інтелігенцією на розмови, давали навіть свої концерти і театральні вистави. Гарно жилося Усусусам на Україні. Та недовго пробули вони там. Німцям не подобалося братання Усусусів з українським народом. Заносилося на повстання проти гетьмана, а німці боялися впливу австрійців на Україні, боялися, що Австрія матиме на Україні більше право, ніж німці. Тому зажадали від австрійців, щоб Вільгельма Вишиваного й Усусусів вислати з України. В жовтні 1918 року Усусуси виїхали з України й осіли на Буковині: бойові частини і вишкіл у Чернівцях, а Кіш у Вижниці. Якраз у тому часі заносилося вже на розпад Австрії, й Усусуси почали готуватися до того, щоб у відповідний момент своєю зброєю вибороти рідному краєві нове, рідне право. 6. Українська держава в 1919 році Тим часом, як Україна над Дніпром уже в березні 1917 року взялася відбудовувати свою державність, українські землі в межах Австро-Угорщини все ще належали до Австрії. Та вже і тут українці почали боротися за утворення своєї власної держави. В Берестейськім договорі України з осередніми державами була вписана таємна примітка, так звана «кляузула», що з українських земель під Австрією, тобто з Галичини, Буковини і Закарпаття, має бути утворена окрема держава під зверхністю австрійського цісаря. Хоча українці в Австрії не були задоволені з такої тільки на половину вільної держави, то Австрія не поспішала виконувати і те своє Берестейське зобов’язання, бо не хотіла настроювати вороже проти себе поляків. Так наближалася вже осінь 1918 року, а в Австрії було все по-старому. Але саме життя привело до зміни. Осереднім державам почало щораз більше не щастити на воєнних фронтах, і вже в жовтні 1918 року було зрозуміло, що Німеччина й Австрія програють війну. Тоді всі не німецькі народності Австро-Угорщини — поляки, чехи, словаки, хорвати й ін. почали щораз відвертіше говорити про відокремлення від Австрії й утворення своїх держав. А 18 жовтня 1918 року зібралися у Львові в Народнім Домі українські парламентарні і сеймові посли, утворили Українську Національну Раду і проголосили на всіх українських землях Австро-Угорщини ЗО УНР. (Західну Область Української Народної Республіки). Через кілька днів у Кракові польські посли утворили так звану Польську Ліквідаційну Комісію і вирішили захопити владу в усій Галичині у польські руки, Австрія вже не мала сили запобігати тим замірам, бо в кінці жовтня на італійськім фронті австрійські війська відмовилися від дальшої боротьби й почали тікати з фронту. Українцям вдалося випередити поляків, і вночі з 31 жовтня на 1 листопада Український Військовий Комітет, зібравши всього 1400 вояків-українців, перейняв владу у Львові, хоча в місті стояла ще велика австрійська залога. Відтак почалася українсько-польська війна. Бої у Львові, в яких взяли участь Українські Січові Стрільці (вони відразу прибули з Буковини до Львова), тривали три тижні і закінчилися тим, що 22 листопада українські війська залишили Львів і лишень облягли зі всіх боків; тільки від заходу, вздовж залізниці Львів-Перемишль мали доступ до Львова польські війська. Українська облога Львова тривала до половини травня 1919 року. А 16 і 17 липня 1919 року перейшла Українська Галицька Армія за Збруч на Україну. Тут зійшлися обидві Українські Армії, бо тимчасом, і Придніпрянську відтиснули большевики майже з цілої України. Москалі почали новий наступ на Україну в січні 1919 року. Уряд Директорії мусив у лютому 1919 року покинути Київ. І коли Українська Галицька Армія воювала з поляками, то брати-придніпрянці воювали з росіянами. В липні 1919 року обидві Армії опинилися на малому шматку території між ворожими силами. Армії об’єдналися і рушили переможним походом на Київ. За неповних півтора місяця героїчної боротьби, 31 серпня, здобули Київ. Здавалося, що Україна перемогла. Та ворогів було надто багато. На місце відступаючих большевиків насунула армія генерала Денікіна. Воювати з усіма було Україні не під силу, — й тому українські війська почали знову відступати. Недоля хотіла, що українські армії почала десяткувати страшна пошесть тифу, годі було держати зброю в руках. Тоді, восени 1919 року, обидві Армії опинилися знову серед переможних ворогів і розійшлися. Придніпрянська Армія рушила частково до Польші, а частково під проводом генерала Омеляновича-Павленка, в большевицький тил, у так званий Зимовий похід, — а УГА була примушена увійти в порозуміння з денікінцями, а згодом з боль-шевиками, щоб так зберегти бодай своїх поранених і хворих та взагалі всю Армію від цілковитої загибелі. Так нещасливо закінчився для молодої Української Держави 1919 рік, бо коли гине Армія, то гине й держава. 7. Занепад новітньої Української Держави Після героїчних зусиль українських армій у 1919 році наступив не менш героїчний, хоча ще сумніший, 1920-ий рік. Вже наприкінці 1919 року Придніпрянська Армія, як ми сказали в попередньому розділі, опинилася в Польщі, де її інтернували по таборах, наче полонених. Тільки частина, під проводом генерала Омеля-новича-Павленка, пішла в тил ворога і непокоїла його цілу зиму 1920 року. Цей Зимовий Похід — один з слав-ніших подвигів новітньої української армії. В Зимовому Поході взяли участь також галичани. А вся загалом Галицька Армія залишилася і на 1920 рік на Україні Була вона ослаблена страшною пошестю тифу, від якої померло понад ЗО тисяч галичан, а майже всі стрільці і старшини перенесли ту пошесть. До Галичини не могла Галицька Армія вертатися, бо тут уся б опинилася в таборах полонених, а на Україні не мала тоді вже сили воювати ні з большевиками, ні з російською армією Денікіна. Тому, насамперед, прийшли до порозуміння з Денікіним, з яким разом мала наступати потім на большевиків. З Денікіним у союзі пробула українська армія до лютого 1920 року, а в тому часі насунули на Україну свіжі сили большевиків. Під їх натиском армія Денікіна змушена була тікати з України: на кораблях через Чорне море подалася в світ. Тоді Галицька Армія мусила увійти у подібне порозуміння з большевиками. Весною 1920 року большевики реорганізували три корпуси Галицької армії, здесяткованої пошестю, на три бригади і послали їх на протипольський фронт. Та недовго воювали галичани поруч з большевиками. Тієї весни, в квітні, влада Української Народної Республіки уклала з Польщею договір, і на підставі того договору Польська й Українська Армії рушили в квітні проти большевиків. Галичани не хотіли воювати з братами-придніпрянцями і тому відразу, як тільки польська армія і частини придніпрянської армії опинилися на Україні, галичани обернули свою зброю проти своїх «союзників» — большевиків. Галичани полегшили таким чином становище польської й придніпрянської армії. Та не вийшло це галичанам на добре, — не порятувало це діло їх надій. Большевики захопили багато галичан, здебільшого старшин, що були в большевиць-кому тилу, і одних розстріляли, а інших позасилали далеко на північ у Московщину та аж на Соловецькі острови, де вони всі погинули у великих злиднях. Так покарали большевики галичан за «зраду». А тих галичан, що виступали збройно проти большевиків і бажали злучитися з придніпрянськими братами, польські війська оточили і роззброїли та майже всіх повезли в табори полонених. Польська армія разом з придніпрянською здобула в травні 1920 року Київ, але не пробула там довго. Большевики небавком зайняли Київ і вибили їх з України, так що вже наприкінці липня 1920 року большевики не тільки захопили знов усю Україну, але й рушили на Польщу. На півночі підійшли вони в серпні аж під саму Варшаву, а на півдні, в Галичині, — дійшли аж під Львів і по Дністер. Над Дністром і на Покутті займали фронт проти большевиків придніпрянські українські частини, а з ними була ще невелика частина Галицької Армії. Цій частині Галицької Армії загрожував польський полон і тому галичани, під проводом генерала Кравса, перейшли літом 1920 року через Карпати на Закарпаття, де чеські війська їх роззброїли і повезли до таборів у північній Чехії. Так сумно закінчилися змагання славної і хороброї Української Галицької Армії. Колишнього воєначальника, вождя УГА генерала Мирона Тарнавського, полонено вже під Рогатином літом того року і також відвезено до табору полонених у Тухолі, де він перебув ще потім якийсь час. Тимчасом, польським військам, що в липні 1920 року мусили відступати аж під Варшаву, наспіла з заходу, з Франції, велика поміч з амуніцією і воєнним приладдям, і польська армія у серпні відкинула большевиків аж за Збруч. Тоді уклала Польща з большевиками перемир’я і почалися переговори в прибалтійському місті Ризі, столиці Латвії. Тепер у розпучливому становищі опинилися українські придніпрянські війська. Вони ще довший час воювали з большевиками і навіть зайняли були в вересні частину України за Збручем. Але вони були здані на свої власні, вже невеличкі сили. А, тимчасом, большевики, використовуючи перемир’я з Польщею, перекинули всі свої сили на український фронт і скоро відкинули українську армію за Збруч до Галичини. Тут роззброїли останки української армії поляки й осадили їх так само по таборах для полонених (Каліш, Тухоля). Так закінчився для Української Держави і її військової сили нещасливий 1920-тий рік. Коли ще наприкінці 1919 р. були надії на відновлення боротьби за волю України, то тепер і ті надії ослабли. Уряд Української Народної Республіки (Директорія) і Уряд Західної Області Української Народної Республіки (Галичина) опинилися за кордоном на еміграції — перший у Польщі, а другий у Відні. І хоча ще й після 1920 року були на Україні спроби боротися з большевицьким наїзником, то вже 1920 рік треба вважати закінченням боротьби за визволення України. 8. 359 розстріляних під Базаром Наче в замкненій клітці орли — так почувалися українські вояки по таборах полонених та інтернованих, де мусили животіти в голоді і холоді по остаточнім відступі з України осінню 1920 року до Польщі. Жадібно ловили всякі вістки з України, які їм приносили ті одчайдушні відважні товариші, які переодягнувшись за селян, діставалися за Збруч на Україну та придивлялися на власні очі, що виробляють москалі на поневоленій рідній землі. Між тими розвідниками були навіть дівчата. Багато з них попало в руки большевиків і згинуло мученицькою смертю. Але багатьом вдавалося оглянути все, побувати в селах і містах і вернутися до товаришів у таборах з сумними вістками. Правда, приносили вони і відрадні вістки, що на Україні не вгавають повстання, що селяни виступають меншими і більшими відділами та винищують ворога, де тільки можуть. Це змусило українських вояків у таборах думати про те, щоб якось дістатися на Україну, прилучитися до повстанців і вигнати ворога з рідного краю. Про це не переставали думати і команданти — і врешті вирішили зібрати добровольців, найвідважні-ших, хоч тисячу — дві, та рушити через польський кордон на Україну. Цей таємний похід, про який не знала і польська влада, почав організовувати літом 1921 року Юрко Тютюнник. Він порозумівся з довіреними козаками і старшинами, які воліли вмерти в бою за рідний край, ніж доживати вік в таборах. Умовилися, що одні з них постараються втекти з таборів, а інші, кому вдасться, зголосяться на нібито лісові роботи у волинських лісах, поблизу кордону, а там у слушний час зберуться і рушать за кордон. Так і сталося. На початку листопада 1921 року на заклик отамана Юрка Тютюнника зібралося над кордоном біля двох тисяч козацтва і старшин, готових на все. І хоча вони не були ні достатньо озброєні, ні одягнені, та вночі 4 листопада перейшли кордон і відразу розпочали бій. Роззброювали менші й більші больше-вицькі відділи по селах і містечках, здобували собі щораз більше зброї і йшли вперед. Випала тоді рання зима, впали великі сніги, холодний вітер проймав лихо одягнених людей до кісток і давався взнаки раненим і хворим, що їх везли з собою на возах, але відділ най-відважніших ішов нестримно вперед і в другій половині місяця став наближатися вже до Києва. Але тут на знеможених походом героїв рушили десятикратно більші сили москалів. Ворожа кіннота оточила відділ, і недалеко села Малі Міньки розпочали герої останній бій на життя і смерть. Тільки жменька врятувалася, а інші погинули в бою або потрапили в полон. Полонених відвели спершу до церкви і там тримали два дні в голоді і холоді. Потім, дня 21 листопада, вивели їх на широку сніжну леваду біля містечка Базар та наказали копати довгу і глибоку яму... Напроти поставили скоростріли. Прочитали присуд смерти 360 українським воїнам. Тоді виступив один большевицький комісар і сказав: — Хто з вас добровільно вступить до нашої армії і піде боротися проти бандитів (так большевики називали українських повстанців), того помилуємо! Минали довгі хвилини, але ніхто не зголошувався. Тільки виступив один молодий козак. Вороги думали, що він хоче перейти на їх бік, але цей козак сказав: — Я, козак Шостої Дивізії, Щербак, кажу вам, кати, від себе і від усіх нас, що ми смерті не боїмося, а вам таки служити не будемо! За нас помститься ще весь український народ! У ту мить мов на таємний знак задзвеніла пісня «Ще не вмерла Україна, ні слава, ні воля...» Так засуджені на смерть заявили, що готові вмерти за Україну. Почали сікти скоростріли по рядах засуджених. Один за одним падали у могилу, а ті, що були ще живі, не переставали співати... Але пісня ставала щораз тихіша, щораз більше вривана, аж нарешті цілком увірвалася. Большевики засипали яму, а були в ямі ще й живі люди. Кажуть, що один козак вихопився ще з могили, коли його мали вже засипати, і став утікати. Кинулися за ним кати, щоб убити, але селяни, що стояли довкруги, сховали козака між себе та заявили больше-викам: — Не займайте його! Ми не дозволимо! Він вирвався вже з могили, не маєте до нього права! Широка могила, де лягло 359 розстріляних героїв, свідчить і свідчитиме вічно про те, що Україна не віддасться добровільно нікому на поталу і що ще знайдуться месники за народну кривду і за невинно пролиту кров українського люду. 9. По визвольних війнах... Отак ми переповіли коротенько історію визвольних змагань українського народу в 1917 — 1921 роках. Та і з цієї короткої історії видно, як підіймався український народ до вершин і як падав під важкими ударами з усіх сторін. Був час — у 1918 році — коли майже всі землі, заселені в більшості українським народом, були під українською владою, в рідній українській державі. Потім — то одна частина держави, то друга — тратила незалежність, аж восени 1920 року захопили москалі й решту території за Збручем. І хоча ще й потім були героїчні спроби поборотися останками сил з північним противником-москалем, то й ті герої впали під перевагою і знов пропала українська державність. Найбільше українського народу знов коротає свій вік у московському ярмі так само, як і до світової війни. Але це гірше від царського, бо нині в Україні народові не тільки народного духа вирвати хочуть, але й віру в Бога руйнують та зневажають, а також і фізично — голодом, тюрмами та висилкою на далеку північ, — нищать український народ. Та, незважаючи на те, як важко живеться сьогодні українському народові над Дніпром, і незважаючи на всі труднощі його життя на інших землях, не можна сказати, що вже все пропало і що загине Україна. Навіть там, над Дніпром, не вигасає дух народу, не пропадає його сила, хоч і як намагаються вороги придушити всякі прояви національного духа. А на інших землях народ всіми силами старається дотримати вірності своїй народності і вірі. Свідомість його постійно кріпшає і здобутки його ростуть. Народ не перестає боротися за свої права. Справа України стала вже і в світі відома і голосна, а причинилися до того не тільки важні жертви, що їх приніс народ у боротьбі за своє право — як наприклад, смерть отамана Симона Петлюри з рук большевика в Парижі 1926 року, — але і вперта праця народу над собою, над своїм розвитком — так на рідних землях, як і на чужині. Український народ росте і розвивається, хоч як йому важко жити, і це додає всім надії і віри, що доля народу ще покращає. Народ змагається за справедливе вирішення своєї справи в світі. Змагається за те, щоб і він, український 50-мільйонний народ, жив так, як живуть інші народи в світі. І справедливість переможе. Що так буде, маємо вже й певні ознаки. Ось від жовтня 1938 року, живе вже вільнішим життям український народ за Карпатами. Закарпаття стало частиною Чехо-Словацької держави в 1919 році на підставі добровільної умови з чехарди. Воно мало дістати повну автономію (самоуправу) з окремим сеймом і урядом. Та чеський уряд не поспішав з виконанням своїх зобов’язань. Аж у жовтні 1938 року сталася велика зміна. Чехо-Словацька держава мусила допустити до зміни своїх кордонів: у жовтні віддала без війни німецькі землі в Судетах Німеччині, польську частину Сілезії віддала Польщі, а південні частини Словаччини і дотеперішньої Підкарпатської Руси — мадярам. Словаччина, а за нею й Підкарпатська Русь, дістали позну самоуправу з окремими міністерствами, яку затвердив празький уряд 19 листопада 1938 року. Карпатська Україна, що має понад 12 000 кілометрів квадратних простору і коло 700 000 мешканців, стала від 8 жовтня 1938 року окремою державою в союзі (федерації) з Чеською і Словацькою державою. Є окремі українські міністри внутрішніх справ, освіти (шкільництва), суспільної опіки, шляхів та інші, а тільки справи військові і скарбові належать до спільного міністерства в Празі, хоча Карпатська Україна почала вже організовувати і своє власне військо. Весь український народ щиро радіє зі створення вільної Карпатської України і буде докладати всіх зусиль, щоб вона цвіла і розвивалася, бо вільне життя хоч би й найменшої української вітки вийде на користь усьому народові — що дай Боже! 
