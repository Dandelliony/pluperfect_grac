19. 3. 1942 р.
Чудно: скінчив 3 місяці тому фразою, якою сьогодні хотів почати. Саме завтра в день мого народження я тведро вирішив покинути палити. За три місяці я вів неймовірну боротьбо з собою, я вже був витримав 10 днів - не палив, потім кинув з нового року (бо треба ж відштовхнутись від якоїсь значної дати) і витримав до 12 лютого, потім пожалів себе, як хворого, якого не слід мучити, і підсилив ще такою думкою: “Ось-ось візьмуть червоні Харків, мене, звичайно, одразу ж уб’ють (тепер у моєму стані не сила мені втікати) — і дозволив собі запалити. Невже й тепер не витримаю? Хочу дуже, щоб завтрішній день мого народження був і початком фізичного мого відродження.
Я ще дуже хворий, кволий. Одні кості — сидіти боляче. 10. І. стало так погано, що мене одвезли до лікарні і там я пролежав до 28. 2. Підозрівали рак, хоч мені цього не сказали. Далі виявилось, що раку нема, а ніби була вже виразка дванадцятипалої, сама зарубцювалась і тепер я маю стеноз, ґастріт хронічний і все ж таки виразку. Але лікарі й досі вагаються: одні вважають, що не сильний нервоз шлунку і взагалі різко виявлений вегет. нервоз, інші - — що це таки виразка. Конче треба зробити просвітлювання, та кілька днів тому шпиталі їхні еваковувалися з Харкова, остання надія пропала. І от ходжу я, ждучи колись нагоди, щоб розв’язати дуже важливу справу: чи потрібна
мені операція чи ні? Мені тепер трохи легше, але я дуже стомлений, багато нервуюсь, а дома неймовірно мучусь, бо життя родинне стало просто нестерпним. Теща і всі її родичі чортом на мене дихають. Ніна теж, хоч і силкується бути чемною, уважнішою, проте не витримує. Докори сипляться мені щодня — гострі, ядучі, уразливі. Всім я тут набрид і всі вони дивляться на мене безнадійно, як на півмерця. А цей півмрець вимагає, суворої дієти діставати ж тепер дієтичні продукти неможливо. Я, однак, потроху дістаю. Добуваю грошей (мене дуже підтримує редакція), добуваю чимало харчів і для сім’ї, але це родичів не заспокоює: вони всі надзвичайно зголодніли, вони прагнуть ще кращої їжи, і, коли я п’ю молоко або яйце їм. вони заздро, аж хижо поглядають на мене. І знаю я — в глибині душі, вони щиро обурюються. Мовляв, на чорта це йому? Все одно пропаде цінний продукт. Все одно ця людина помре. А я хочу жити! Я зроблю все щоб жити! Я мушу ще багато, багато зробити. І тому я став трохи нахабним, я стараюсь не звертати уваги на всі ці хатні і побутові прикрощі...
...Ну, щож... Хай ненавидять, а я буду жити.
Лікарня! її не забути на все життя. В геть зруйнованому місті (тут речення незакінчене, навіть без крапок. Ред.).
22. III. 1942 р.
Мучусь я. Четвертий день мороз. Сьогодні 24 ступні. Кінець березня! — такої зими на моєму віку ще не було. Мені конче потрібно тепло, а тут холод і голод. В хаті, як у псярні.
Топити майже нічим. Добув трохи вугілля в редакції, але його можна витрачати лише потрошки. З холоднечі не припиняється у мене спазма, їжа застоюється в шлункові, кишковик без клізми не працює. Убиральня у дворі... Ніна робить щоразу, коли щось допоможе, такий вигляд, наче дарує мені ще кілька днів життя... Потрібна грілка на шлунок, але окропу нема. Мучусь і почуваю себе занедбаним, страшенно самотнім, геть чужим у цій важкій атмосфері. Теща — як теща. Аж тепер виявила вона себе остаточно. Вона просто хоче мене здихатись. Вона, видко, вболіває, що дочка її має такого безнадійно-хворого чоловіка. А тут іще нагнало мені здоровенного флюса, всю праву щоку роздуло до краю. Жахливий вигляд! Треба гріти цю щоку безнастанно й полоскати рота шалфеем, а води теплої ледве допрошуся. От лихо! ...Вся ця “рідня”, що оточує мене, вже просто сміється з мене. Так, я зараз і безпорадний і жалюгідний. І я гірко озлючений. Але це надає мені ще сильнішого сиротиву й завзяття. Буду боротись. Все зроблю, щоб виборотись... Все одно вже ясно і незаперечно: я і вони, я і моя теперішня сім’я — чужі, зовсім чужі люди. Ніколи не думав, що так прикро у мене складуться обставини, але так є. Поза всім, вони ще й русотяпи( дарма, що з роду українського) і мене ненавидять як націоналіста, за якого тепер тяжко можуть поплатитися, коли прийдуть більшовики.
Хочеться мені дуже теплого, співчутливого слова, але його нема. З Ніною ми говоримо по дві-три фрази в день і, то лише в справах побутових. Нічого цінного між нами не залишилось, все зотліло. Може так воно й краще. Але дуже мені хочеться побачити мою матір, побути трохи з нею. Але й досі невідомо, чи живе вона, чи живий Юрко, чи залишилось у Києві щобудь у моєму приміщенні. Невже все загинуло? А моя бібліотека, рукописи, архіви? Це ж яка цінність! Олійник Петро, що повіз листи ще в листопаді і мав негайно надіслати відповідь, потрапив під німецький арешт. Бабій, що знову повіз листи у лютому і мав конче повернутись з відповіддю, також десь застряг уже місяць. Коник вважає, що й з ним трапилось щось дуже погане. Сам же я, такий хворий, поки що (особливо через цю люту зиму) не можу пробитись до Києва. Як навмисне все складається виключно зле.
Ще одне тяжке психологічне нагнічування: за час мого перебування в лікарні Н(іна) дуже заприятелювала з німцями, що мешкають ось за стіною. В принципі це було б не погано, але це вже перевернулось на щось гірше. Вечором вона щодня гостює там, щось їм варить чи смажить і там же разом вечеряють, весело провадить час, буває й так, що лишаються удвох насамоті. Я все це чую через стіну — і сміх веселий і грайливі розмови. Я махнув рукою, — все одно край нашому подружньому життю. Але дуже неприємно почувати себе ввесь час в ролі якогось ніби тюхтія, бо зараз негайно розірвати взаємини, я не маю можливосте. Коли я спробував поставити вимогу, щоб Н. раніше вертала додому й не ходила туди щовечора, теща втрутилась, мотивуючи тим, що Н., мовляв, набуває практики... з німецької мови. Цинізм! Знущання! Хотять мене
силоміць позбутися в найганебніший спосіб..
...Ось допіру переглянув написане, і стало неприємно, що я канючу. Хвилинки слабкости, легкодухости, які, звичайно, мають підстави,- Але годі! Ще трохи зусиль, ще трохи напруження волі, ще трохи витримки, — і я мушу довершити ці стосунки так, як належить мужчині.
Сьогодні зранку налітали червоні, скинули кілька бомб. Вчора о год. 10 вечора так само. Я вже. звик, я спокійний. Але Харків я терплю лише до пори, до часу. Я ніколи його не любив. Він стоїть зараз напівзруйнований, засипаний снігом, холодий, голодний, засмічений не тільки численними покидьками, заразливими ось тепер навесні, коли почне танути, але й численними трупами по щілинах (сховищах протилетунських, викопаних ще за большевиків) та по цвинтарях. Що буде, коли почнеться справжня весна і повідь?	;
В лікарні, де я лежав, у моїй палаті померло-троє на моїх очах. Туди приводили або приносили людей геть виснажених, яких брали на. вулиці. В лікарні, що зараз вважається най-; кращою в Харкові (І-ша залізнична) палати-отеплюються “буржуйками”, але вугілля обмаль. Отже — холод, дим, бруд. Води теж нема, використовують сніг і річкову воду для питва. Про вапну нічого й думати. По постелях лазять воші. їжа — рідина з буряків і натяків на пшоно. Хліб — по 100 грамів якогось чорнющого гливкого місива, що на нього й глянути страшно, але за нього там просто б’ються. Ліків потрібних теж нема, їх щоразу замінюють іншими. І електрики нема. Темрява
сповняє палати вже з 5 год. вечора. Коли приносять комусь їжу з дому, то ховати треба під подушку, бо не тільки хворі, але й медперсонал обкрадає хворих. І в цих умовах — я зі своїми шлунковими хворобами, з поруйнованою геть нервовою системою. Яке лікування
 — 	такі й наслідки.
Аж раптом в цій обстанові доходить тривожна чутка від усіх, хто тільки переступає поріг лікарні, що німці спішно будують на всіх вулицях міста барикади. Одну — просто перед самісінькою лікарнею. Паніка! Я пробую заспокоювати людей, а сам ночами теж не можу спати, жду найгіршого. Адже фронт під Чугуєвом, якихось 45-50 кілометрів. Можуть прорватися, як прорвались нещодавно в Криму, і як там, спокійненько вирізали передусім чоловіків. А мене то вже в найпершу чергу. Втікти, сховатися я не маю можливости, бо весь мій одяг удома (тут його вкрадуть) та й дуже, дуже я кволий. От я й запалив тоді першу цигарку... Страшні, незабутні ночі!
Цікаво: той самий німець-сусід, що стільки завдав мені хвилювань із “партизаном”, спійманим у нашому дворі, надіслав мені Ніною до лікарні листа, дуже чемного й теплого, у якому підбадьорував і бажав найшвидшого одужання.
Знову... цинізм і знущання. Годі!
28.	III. 42 р.
Днями трапилось таке: коли я сидів V зубної лікарки, туди раптом прибігли Ніна й Коник
 — 	вона привела його, бо він терміново шукав
мене. В чому річ? Негайно йти до міськкомендантури, брати перепуску на Львів (я вже тиждень, як подав туди заяву). Завтра або позавтра Коник, мовляв, їде на Львів і мене хоче узяти, супроводити. Прекрасно! Ми побігли. В комендантурі перерва на 1.5 годин. Бачу, що Коник дуже заклопотаний і щось неясно мені відповідає — а сам же днів п’ть тому пропонував їхати разом і запевняв, що перепустку добути — це для нього дрібниця. Перепустка, мовляв, конче буде, він гарантує. Умовились, що я ждатиму в редакції, а він через дві години прийде туди вже з перепусткою. Я від радости аж одразу поздоровішав і зайшов постригтись та поголитись. Весна. Сонце в калюжах, струмки біжать по Сумській...
 — Можете сьогодні їхати? — звертається до мене.
 — 	Ні, звичайно. Треба ж приготовитись, укластись. Крім того, сім’ю забезпечити.
 — 	Шкода! Я їду сьогодні. Отже, завтра вам принесе перепустку С-й і ви рушайте. Я затримаюсь днів 3-4 в Києві, ждатиму вас.
 — Ну, гаразд, а коли я вас у Києві не застану?
 — Тоді ось моя львівська адреса.
 — 	Ну, гаразд.
А другого дня С-й приносить мені перепустку: без права користуватись залізницею — на право виходу з Харкова пішки до... Полтави.
Я розвів руками, вражений і до краю розчарований. Яка насмішка! От тобі й Коник! Навіщо ж було обіцяти, запевняти, бігати? Сам себе перед усіма зробив блазнем, хлопчиком.
А це ж людина, що претендувала на авторитет, що налагоджувала тут громадський рух і взагалі намагалась видавати себе, як втілення нового українця. Де ж справжні оті нові українці, коли й цей так легесенько простісінько виявився брехуном? “Галичмен” — о!
Клопотатись за перепустку (тільки вже до Києва) взявся тепер С-й. А наш шеф, зав. відділом пропаганди німецької армії д-р Кох, взявся теж допомогти і підписав листа до командантури: потребую, мовляв, невідкладного лікування в Києві. Побачу, що з цього вийде.
Тим часом вирішив добути окрему кватиру в Харкові, забезпечити собі якийсь власний куток. Пішов до бургомістра, попросив. Негайно дано було розпорядження знайти для мене добру кватиру та умеблювати її. Крім того, — посилити всіма мірами моє харчування. Вже дістав і деякі продукти з Міської Управи. Почуваю себе й досі хворим, дуже кволим, але сподіваюсь незабаром життя сяк-так унормувати. До нової кватири найму робітницю — ту ж Степаниду, що працювала вже у мене 7 років. Вона тепер у Харкові. Вона мене догляне.
12.	IV. 1942 р.
Сьогодні неділя. Сиджу дома, працюю і раптом бачу крізь вікно, що на вулицю подовж протилежного хідника починає закрадатися во да. Дедалі більше, досить швидко. Розглянувся я краще — це повідь заходить. Ну, а через
2-3 години вже всю вулицю залито. І сусідні вулиці також. Ми відрізані. А що буде вночі?
Адже вода й далі прибуватиме. А мені тепер щодня конче треба бути в місті: я промиваю! кожного ранку шлунок (ця процедура дуже допомагає); добуваю через Міську Управу молоко й інші продукти; клопочуся про перепустку до Києва, заходжу, звичайно, до редакції, лагоджу кватиру, яку мені вже дано, і' маю багато, багато інших всяких справ. От не щастить! Це винятковий рік: війна, евакуація з Києва, пересиджування в бомбосховищах, втеча від большевиків, переховування по різних кутках, втеча з-під самісіньких рук НКВД, харківські пожежі, голодування, лютий холод цієї зими, мало не смертельна хвороба, остаточний і тяжкий розрив з дружиною, втрата сім’ї... Яку ж компенсацію дасть мені доля? Чи дасть взагалі?
Так, я не помилися в своїх підозрах, що зародилися в лікарні. Моя дружина після всіх подій і розмов виявилась людиною безпринципною, зіпсутою, жалюгідною. А я торік так страждав! Тепер уже я прийняв усе досить спокійно, навіть сам дивуюсь, що так порозумнішав. Я тільки почуваю себе дуже самотнім, а в сьогоднішніх лихих обставинах це особливо дається взнаки. Проте, може й краще бути самотнім. Я — вільний.
19.	V. 1942 р.
Допіру (9.5 вечора) був черговий наліт червоних. Так триває вже тиждень. Є майже щодня руїни і жертви. Бої під самим Харковом. Взято Керч.
У нас у хаті пішла водогоном вода! Зробив
рентгенізацію тиждень тому у Крігслязареті. Виявилась застаріла, а тепер поновлена виразка дванадцятипалої. Потрібна якнайшвидша операція — резекція. Вживаю заходів, щоб швидше виїхати до Києва. Багато допомагають Царинник, Шадківська і шеф-цензор Ротемунд. Але перед операцією треба добре підсилити організм - — їсти поживно й багато лежати. Спробую ще поборотись — добре, хоч знаю, що за хвороба і що робити. Молодці німці — зразу сказали. Виявляється, що хворію вже 5 років, що одна виразка зарубцювалась сама собою (організм силоміць переміг!), а поруч виникла тепер друга. Невже Губергріц, такий діягност хвальний, не міг виразкового .процесу помітити? Невже, як жид, навмисне приховав від українця, який був під явною підозрою?..
Одержав 22. IV. першого листа від Ю. Яка радість! Кватира в Києві ціла, всі речі збереглись. Просто віри не йму. Швидше до Києва, швидше! А звідти буду старатись до Берліну або до Кракова, щоб потрапити в руки досвідчених хірургів і в умови нормальні.
Починають цвісти сади. Позавчора вийшов о \2/г ночі на ґанок, вперше чув солов’я. Повітря — не нап’єшся. Це ж у Харкові, а що в Києві? Швидше, швидше до Києка! Ця зима — - як страшний сон. До речі, снилось днями: я потрапив знову до большевиків, кручусь, приховуюсь, піднявши ковніра, в якомусь буфеті. А звідусіль таємниче й загрозливо зазирають Городський, Усенко, Копиленко, Тар-дов. І зближаються. І потім Корнійчук проходить швидко, кинувши на мене многозначний погляд. Треба тікати, і я починаю тишком-нишком вислизати з цього смертельного оточення.
20.	V. 1942 р.
Був у мене в редакції О. К. — - живе в... під Валками — приніс (за ЗО км.) нариса про село. Патлатий, уже із сивиною. Каже: “Думаю' собі ще восени, з ким же я залишився тепер на Україні, чи є хоч один відомий письменник по цей бік? І, признатись, дуже мене це турбувало. Аж раптом доходить до нас число “Нової України” з вашою передовицею “Або-або”. От я зрадів! Не можете собі уявити, як; я зрадів!.. А от... Гордієнко Кость, йому в нашому селі пропонували переховатись, радили конче залишитись, а він каже: “Ні, я звик до большевиків, в іншій системі не зможу працювати.” І виїхав.
 — Ну, Кость Гордієнко, — кажу я, — завжди був людиною неповноцінною, справляв враження недорозвиненого, притурканого, заляканого, взагалі... трохи псих.
О.	К. — і видно щиро, без компліментів, — дуже вихваляв мої статті, підкреслював їхню і всебічну культурність.
А тиждень-півтора була в мене дружина С. Пилипенка — К-а. Приїздила сюди з Винниці, щоб сестру зголоднілу забрати. Каже: місяців півтора тому у Винницькій газеті прочитала повідомлення про те, що я існую, що я по цей бік і поки що саме в Харкові. Дуже зраділа і прагнула побачитись зі мною.
Чудесні ранки — свіжі, запашні! Як хочеться ;
бути здоровим і жити нормально» Цвітуть сади, день-у-день буйніше. А я — геть зів’яв.
21.	V. 1942 р.
Увечорі о 1/г особливо чутна канонада в напрямі Салтова. Сусіди-німці" між собою розмовляють у дворі про села Непокрите й Цвіркуни. Це загалом клм. 20-30 на півн.-схід від Харкова. Хоч і звик я до цього непевного стану протягом зими, але неприємно. Набридло вже. Мимоволі дратує. Швидше б до Києва.
Виявляється (з розмов у редакції, за цілком вірогідними джерелами) 4 дні тому у неділю червоні були за 4 клм. від Харкова. І ніхто нічогісінько не знав, навіть думки не припускав — так спокійно, витримано поводяться у місті німці. Дивовижна здібність, - це треба визнати. Кажуть, що саме тут, під Харковом, має розв’язатись доля сьогорічної офензиви. Червоні скупчили величезні сили, німці теж. На вулицях міста такий безпереривний рух автомашин, що іноді довго доведеться чекати, щоб перейти вулицею. Такого руху Харків іще не знав.
Сьогодні — звідомлення про цілковитий розгром червоних у Керчі. Больїііевики мають колосальні втрати. Туреччина мусить днями сказати своє остаточне рішення. Франція так само. Війна шириться. Велитенське змагання. Світ і світ. Як цікаво, хоч і тяжко в ці часи жити!
Був у хворого М. Б.5) На сходах зустрів його балакучу дружину. Він сидить на ліжку, спустивши ноги. Сивий і патли аж на потилицю, як у пера. Астма. А ще плеврит. А ще... ще якась хвороба. Каже, що йому легше. Зрадів моїй появі. Згадували ........ Б. жалкує.
що ....... опинився по той бік, що йому запаморочили голову большевики.
Н-ко вчора розповідав: під Харковом розкидано больш-ми газетку-аґітку, яку редагують Корнійчук, Василевська, Бажан. Я згадав це товариство, особливо дефективну Ванду (як вона запінено промовляла на зборах письменників отут у вересні!) і стало мені нудно, і радість взяла, що я по цей .бік.
Особисте: почуваю себе трохи міцнішим, зате знову відкривається потроху екзема. Родинні стосунки фактично не існують, крім стосунків з Лесиком (син. Ред.). Живу В ЦІЛКОМ чужому, ба, навіть ворожому оточенні. Мене ненавидять, але побоюються. Я ненавиджу, але назовні намагаюсь бути стриманим і чемним. Важко так жити. Швидше б, швидше до Києва! А сьогодні раптом неприємна новина перепустку до Києва навряд чи дадуть: можливо, лише до Кременчука. Все одно — поїду, й до К-ка, а звідти буду брати Київ. Все ж, таки ближче.
Помічаю, перевірив, рішуче упевнився: існує фатальність, якої жодним способом уникнути не можу. Все робиться інакше, ніж думаєш і хочеш. Яких тільки заходів не вжиєш, от-от, здається, станеться здійснення — ні! Конче виходить інакше, по-своєму, в інший зовсім час, іншим зовсім сособом. І так наче інший “хтось”, невідомий, таємничий і дуже сильний робить це замість тебе. А коли мине трохи часу, бачу, що цей невблаганний “хтось” скерував усе краще, докладніше, ніж я передбачав і хотів. Мушу це виявити. І коли станеться смерть, — може, справді кращого кінця й не можна було передбачити.
22.	V. 1942 р.
Становище під Харковом дуже напружене. Ідуть страшні колосальні бої. З того боку діє маса танків — “ударні групи Тимошенка”. йдуть з прапором “Побєдіть ілі умєрєть.’’ Німці кажуть, що такої навали й крови ще ні разу ніде за всю свою війну не бачили. Дружина Г. Хоткевича прийшла з Мерефи, каже: людей німці вивели в поле. “Підкачали” на тій ділянці мадяри, німці лають їх. Сьогодні посилена чутка, немов червоні взяли Костянти-ноград. Але чуток зараз, тим паче провокаційних, багато, багато.
Був у Штандорткомандантурі. Розмова з капітаном Кацом. Можуть дати перепустку, лише через 4 тижні, посилають раніше документи в Кременчук, де перебуває вища влада. Я заповнив анкету. Одночасно Ротемунд в імені редакції надсилає сьогодні листа до Пропаґан даабтайлюнг в Кременчуці з проханням прискорити видачу перепустки. Може й поможе. А ні — місяць або й більше ждати. От не щастить! — чорт його знає — як навмисне.
Підходить сьогодні до редакції Св-ий, подає мені пакет. Гроші від українського громадянства (3360 крб) мені на лікування. Я був вражений і зворушений. Не хотів брати. Він умовляв — ображу їх, якщо одмовлюсь. Прикро, наче ти каліка чи безнадійний смертник,
якому зібрали пожертву. Знову одмовляюсь, він категорично настоює. Довелось узяти, бо гроші справді дуже потрібні, щоб підгодуватись перед операцією. І далека все ж таки лежить мені дорога. Та й невідомо ще, як мене Київ прийме. Всяко може бути.
23.	V. 1942 р.
Прокинувшись уранці, згадав: сьогодні роковини смерти Є. Коновальця. І стало гірке за мій нещасливий нарід. Коли й висувається достойний, розумний, сильний проводир — гине передчасно. Коновалець зараз був би нам дуже потрібен. Згадав Ю. Тютюнника, згадав інших, потім Тетіїв. Швидше сісти спокійно до столу та взятися як слід до “Бакаяні.’'
їдальня М. У. на розі Московської і Короленківської. У вікні раптом — - донька М. Куліша. Зайшов. Вона тут працює подавальницею. Зраділа, аж обіймає мене. Інші подавальниці обступили. Серед них дочка Ладі Могилянської — теж подавальниця. Згадали про, дядька її, Дм. Тася. Прибіг заступник директора, почувши про мене. Прибіг бухгалтер, одрекомендувався: він був стрільцем у дивізії, Коновальця. Який сьогодні збіг! Я умовився, що зайду завтра й поговорю докладніше з ним та дочкою Ладі. Дівчата пригостили кислим, молоком (по 13 карб, шклянка!).
Був з подякою у бургомістра С-ка і його заступника Сл-ка: це вони подали ініціятиву щодо грошевої допомоги на моє лікування і, крім вчорашної суми, ще трохи видають, уже офіційно, з. коштів М. У.
24.	V. 1942 р.
Будинок Нац. Культури (“Просвіти”). Збори, присвячені пам’яті Петлюри. Призначено о 10.30, а початок о 12.30 (хахли!). Нагорі. — виставка, бідненька, погано систематизована і блідо оформлена (хахли!). Потім — панахида в залі. Людей чимало, наявні майже всі гром. діячі Харкова. Був момент: раптом здалося, що я в Сквирі, в ґімназіяльній церкві. Тоскно стало за молодістю, за всім, що не вернеться... Далі — замісць доповіді про Петлюру (не встигли погодити тез) виступ із спогадами про нього колишнього козака, що особисто кілька разів зустрічався з отаманом. Говорить тихо й поганою українською мовою (хахли!). Нарешті — концерт. Хор під керівництвом Ст-го, сольоспіви... все блідо, сіро, бідно. Нема у нас сил, нема людей потрібних, нема достатньої культури. А зав. відділом охорони здоров'я при М. У. лікар Д-й, повернувши днями з Києва, розповідає: в Київській М. У. навіть діловодство пішло вже рос. мовою. Що це значить? Чому? Навіщо? І багато, каже, там арештів нещодавно вчинено серед співробітників М. У. Що ж це значить? Звідки ця провокація? Який, справді, нещасливий мій народ! Тільки розвиднятись йому почало — і одразу ж темні хмари насунули. А Житомир? А той постріл? Ех, хахли!..
25.	V. 1942 р.
Вистава “Марусі Богуславки” в колишньому театрі “Березіль”. Безпорадність, безкультурність, найгірше провінціяльне аматорство. Якщо
 не вернуться згодом наші театри ім. Шевченка (“Березіль”) та ім. Франка з большевії, — театральна культура наша на кілька років геть занепаде.
Поруч в театрі сиділи Шадківська й Царинник. Новина: німці розпочали загальний на-, ступ. Під Харковом наступали, як тепер виявляється, 20 стрілецьких большевицьких дивізій, 3 кінні д-ї і 15 танкових бриґад, — всі дуже добре озброєні. Найнебезпечніший момент} був 17. V., коли червоні провались в кількох: місцях і були за 4 км. від Харкова. Тепер вся ця маса оточена. В мішку опинився сам Тимошенко. Є думка, що він може скласти зброю, перекинутись на цей бік. Було б це дуже доречно, бо, крім усього, відразу сприяло б заснуванню української армії.
З’явилась брошурка російських великодержавників з емблемою на обкладинці — тризубом і поясненням зокрема, що тризуб Володимира — це найдавніший державний знак Росії. Зміст брошурок закликає до єдности всі народи кол. Росії. Одне слово — “єдіная, нє-дєлімая”, що починає подавати свій голос і; виявляти акцію дуже грубо, провокаційно, нерозумно. Розраховано на те, щоб збивати а, пантелику і місцевих недотик і німців та взагалі чужинців. Але знову ж таки: занадто грубо, аж комічно. Це все одно, як бандерівці із своїм синьо-жовтим (підкр. авторове. Ред.) прапором...
26.	V. 1942 р.
Рівно 12 год. ночі. Допіру пролетів большевицький літак (чи, може, кілька), сильно і
близько десь бомбив, аж хата тремтіла й шибки ойкали. Обстрілу зенітки не чутно. Проґавили чи що?
27. V. (1942)
Згадую: ув’язнення в “Особом Отделе” 14-ї армії і порятунок мене київським студентом-слідчим. Виклик в НКВД з приводу хрестоматії (коли працював у ДВУ, р. 1925), складеної М. ІІанченком за моєю допомогою; тоді разом викликали і В. Коряка, — їхавши з ним на візнику до слідчого, мав розмову і настанови від нього, як триматися на допиті. Заарештування мене на ст. Цвєтково — підозрілий мовляв, суб'єкт, - протокол, документи, посвідка від корпункту “Правди”, за дорученням якого я їхав, вплив на чекіста моєї посвідки про приналежність до літераторів, завдяки підписові Горького. Заарештування мене в поїзді 1938 р., коли їхав із Сочі на Донбас. Поведінка моя незалежна і протест. Вибачування чекиста наприкінці, — мовляв, помилка. Подання на мене заяви (1941 р.) до письменницького партосередку, що я їздив на полювання з ворогами народу (Патяком, Кириленком), але тоді ж їздив і П. Усенко, сам секретар парторганізації. Це паралізувало справу. Заява на мене Каштелянів про Тетіїв (1938 р.), але заява була подана Микитенкові (копія — НКВД), а Микитенка незабаром арештували.
28. V. (1942 р.)
11 год. вечора. Гуде, наближаючись, ворожий літак. Чутно вибухи на віддалі. Годину тому тему пролетів — один чи кілька — бомби і його обстрілювали. Вибухи десь дуже близько. І перед вечором був наліт. І вчора вночі Сидиш, чуєш, як ворог наближається, ждеш що він може скинути бомбу впрост і на твок хату — і нічогісінько не можеш вдіяти. Прикре становище. Набридло вже до краю. А большевики тепер кидають бомби саме так — куд8 доведеться, аби лише наробити шелесту, психологічно тиснути на населення. В Харкові з і ці дні вже чимало зруйновано жителі чимало є жертв.
Червоні зараз пробують знову наступати, щоб відтягти бодай частково сили німців віл оточувальних боїв. Оточено три совєтські армії і коло раз-у-раз стискається. Командувач і нач, штабу 67 большевицької армії, що теж оточені, застріливсь.
Сьогодні в мене надзвичайно радісна несподіванка: лист з Берліну від І. Д. Він, переглядаючи укр. пресу, знайшов моє ім’я і написав,- Зв’язок з ним втрачено ще 1919 р. під час повстання в Тетіїві. Я згадую двоклясну школу, на Слободі, майже дитинство, потім юнацтво і взагалі Тетіїв — чудесний, бурхливий і страшний Тетіїв.
29.	V. (1942)
Зараз 10% год. вечора. Рокотання авіомотору, наближається. Вибухи. Постріли. Стіни здрігаються. Шиби дзвенять. Але вражіння таке, що пролетів один — аби лише нагадати; про большевиків. Я вже звик, всі ми тут у Харкові звикли. А проте дратує.
Читаю укр. літературу (часописи, книжки),
привезені днями з Берліну. Вчора прочитав “Вогневу пробу” — І. Мазепи. Зараз під руками “Український державних’’ — календар на 1942 рік гетьманського напряму. Слабкий він, наївний у своїх статтях, а часопис гетьманський “Українська дійсність”, якого кілька чисел прочитав учора, — - ще слабший, просто місцями безпорадний і смішний. Як погано ці люди знають життя, — нове життя. І нову нашу українську дійсну дійсність! (підкр. авторове. Ред.). Куди сильніший орган У НО — “Український вісник”, що знову почав виходити і що перший відновлений його номер я прочитав учора. Виявляється, його були заборонили в Берліні через те, що він занадто критично виступив з приводу апетитів Румунії, зокрема щодо Одеси.
ЗО.	V. (1942 р.)
10 год. вечора. Знову бомбить, тільки далі десь. Все це вже з відчаю. Під Харковом — цілковитий розгром — 260.000 лише полонених!
Сьогодні - — лист із Києва від Костюка Гр., того самого, що був критиком і особливо зблизився зі мною за часів “Пролітфронту”. А тепер він у Києві — заступник голови Софіївської Районової Управи. Дивні діла Твої Господи! Початок листа: “Користуюсь випадковою нагодою й пишу Вам пару слів. Маю певні відомості, що про Вас у Львові дуже турбуються і хотять при нагоді прислати вам виклик, щоб ви приїхали туди. Конкретно турбується панна Т-ка Р. Дуже прошу, якщо буде
можливість, напишіть мені кілька слів” і т. і Р., Р., як ти мене схвилювала оцим і одраз якось поглибила певність, що я буду жити Так! Треба геть усе мобілізувати, щоб зміцнитись, перевести вдало операцію і спробував ще хоч трохи пожити справжнім змістовим : повноцінним життям. Недарма я зустрів тебе Р., в такий зламний для мене час, недарма ті запала мені так глибоко в серце і пам’ять.
31.	V. (1942 р.)
11 год. вечора. Допіру знову пролетів большевик і бомбив. Зараз гуде в повітрі німецький самольот. Після вчорашніх нальотів і по; завчорашніх е руїни й жертви на Панасівці ті в районі парку, під Номерками. Сусіди-німці казали сьогодні, що сподіваються цієї ночі сильного нальоту.
Розмова з Н. про потребу завтра ж оформити розлуку. Спокійна порівнюючи поведінка, але сльози за Лесиком.
Ш-н зробив мій портрет олівцем, — досит вдало на мою думку. Читаю І. Мазепу: “Україна в огні й бурі революції”. Дуже цікаво, до сить ґрунтовно і, сказати б, — розумно.
Ходив над вечір з малим на прогулянку п< вуличках Журавлівки, що нагадують Сквиру Ось цими вуличками восени я носив воду -І як було важко й холодно! Зараз всі вони в зелені, повітря чисте тут, запашне (та ще післі вчорашнього дощу). А вишні вже майже од| цвіли. Який жаль! — я ж і не бачив цвіту.
3. VI. 42 р.
Два дні тому Н. категорично відмовилась іти зі мною до бурґомістрату з приводу розлуки — вплив тіточок і тещі, побоювання, що потім не зможе забрати з Києва своїх речей. От міщани, дріб'язкові людці, — просто...
Сьогодні повідомлення з Ортскомандантури — завтра йду туди. Нарешті! Аж не віриться. Був сьогодні представник з Києва в редакції, привіз останні числа “Нов. Укр. Слова”. Заходжу до кабінету Царинника, а цей представник якраз розповідає:
 — Ми друкували прекрасний великий нарис вашого кореспондента... Любченка Аркадія... письменника... Знаєте, справив велике вражіння особливо в колах інтелігенції... я якраз одного разу був серед академіків... і...
Тут Царинник не втерпів, засміявся, а я мусів признатися, що це — я. Чоловічина трохи зніяковів. Виявляється, це — той іще нарис “Україна живе”. Розповідав про Київ. Життя там досить уже наладнане і значно дешевше, ніж у Харкові.
Здоров’я моє знову погіршало — • різкі зміни у виміні речовин, кволість і поворот екземи. Так, бачу: поки не зроблю операції, не налагоджу шлунку — нічого не поможе. Там корінь усього лиха. То ж з коріня й треба починати.
4. VI. (1942 р.)
Вранці одержав перепустку на Київ. Аж не віриться, що вона в мене в кишені, що поїду. Уже днів 5 численні різного роду частини пересуваються головно на північ. На Сумській, де найбільше купчиться цей рух, та на Московській просто важко перейти через вулицю! Яка ж сила силенна вояків, зброї, машин! Кажуть, большевики зазнають вже останньоп їхнього розгрому на південь од Харкова, ал натомість вони тепер повели дуже сильний на ступ на північ від X. Між Білгородом і Курськом йдуть - запеклі бої.
„ Читав днями совєтську “Правду” з 14. IV 42 р. і з ЗО. IV. 42 р. Те ж саме, та ж (ні, ще більша, бо бракує сил літературних) нудота! сірість, демагогія, страшенна брехня про німців і накачка потогонної стаханівської системи ні оборонних підприємствах та на колгоспник ланах у зв’язку з посівною кампанією. А місцями — просто сміх бере! Який цинізм і яке безглуздя! Нічого там не змінилося, нічому їх час і події не навчили. Навпаки — ще де магогічніше все виглядає. В номері за 14. IV оголошено нову позику на оборону в 20 міліярдів!
Зараз (10>/2 год. вечора) увесь час німецьк літаки гудуть, патрулюють. Сьогодні сподіваються чомусь сильного бомбардування Харкова.
Згадую: березень (не пам’ятаю тільки дня) коли Х-в був під великою загрозою і ми з Царинником наладнали вже санки, щоб на них посадити та вкутати дітей і пішки мандрувати на Полтаву. Тоді вже Земельна Управа евакуювалась (разом з німецьким її керівництвом). І взагалі була в місті велика паніка. Барикади, укріплення, провокаційні чутки. Я ходив на поготові з грішми в кишені й найпотрібнішими речами, які лише могли вміститися по всіх кишенях. Так само була приготована й Н. з Лесиком. Неприємні, дуже неприємні години й дні. А ще неприємніші ночі, бо ж під загрозою розстрілу на місці було заборонено вночі виходити на вулицю, хоч би й на випадок конечної втечі.
8. VI. (1942 р.)
Вчора (в неділю) — провожали мене в Царинника. Були, крім відповідальних робітників редакції, заст. бурґ. Харкова С-ко, нач. ОблЗУ пр. Вєтухов, нач. упр. держ. маєтків — - проф.
3-й, голова “Просвіти” проф. Дубровський, зав. фінвідділу М. У. С-к та інші. Були й представники нім. командування: командант міста Унгли, нач. відділу преси при пропаґандааб-тайлюнґ Ротермунд та ще чотири .офіцери. Промови. Я дякував. Дозволив собі трохи випити. Увага й чулість мене справді зворушили.
Сьогодні взяв розлуку. Коли були у юриста бурґомістрату, хтось невідомий зайшов, і юрист одразу сказав йому, що треба звернутись до похоронного бюра. Вийшовши відти Н. сказала мені грубо й цинічно, що це не дарма, що я конче помру. С....! (Підкр. авторове. Ред.).
Завтра о 6-й ранку поїзд, яким їду, рушає через Ворожбу.
Зараз пакуюсь. Боже мій, нарешті я зробив цю першу операцію, вирізав цю прокляту ”яз-ву”!... Лесик зі мною. І я вільний, зовсім вільний!
Тепер починаю нове життя.
Київ, 1942, червень, 13.
От я в своєму кабінеті. Хвилинами здається; що це — - сон. Тепер тільки ще ширше бачу' ще глибше почуваю, скільки пережито мной за цей рік! Адже минув якраз (без малого) рік!
Вперше в житті зазнаю відчуття такого великого відрадного супокою, що саме оце здається мені справжнім щастям. Я знову прибув до рідних берегів: мама, брат, хата, все на місці, все гаразд. Все на місці! — я просто не йму віри. І всі здорові. Я сам теж здоровий. Тут) нарешті є що їсти, і я їм скільки хочу, і нічого мені не шкодить — навпаки. І нема вже страшного дудницького вантажу- за плечима, нема того болючого нервового подразника, від якого я просто скаженів. Скінчено з цим назавжди. Яке ж справді щастя! Я вільний, вільний!
Я згадую: коли в Х-ві пакувався, мені не давали навіть мотузки. Вона, Ніна, лежала на ліжку й чіплялась, лаяла мене, всіляко ображала. От дурна баба — замість розлучитись по-хорошому, вона настирно ще додатково обурювала проти себе. Я страшенно стомився пакуючись; ліг о 3-й ночі, а о 4-й мене розбудила тітка Люба. Майже не «пав, схопився. Буджу Лесика, він одразу охоче схопився, одягається, умивається. Рух у всьому .будинкові Снідаємо з малим, а тут і машина під’їхала. Хутенько збіраємось. Прощаюсь з дідом, каже. “Нє знал, что у Вас такіе плани, не ожидал, что так будет”. Я у відповідь: “Не знал, что У вас такая внучка, не ожидал”. Подякував йому за все, подякував тіткам, тещі потиснув
руку, але чемно сказав кілька слів. Н. провожав до машини, інші теж. Лесика посадив із шофером, сам з-заду. Тоді Н. простягає руку: “Досвіданья, Аркадіи’ (вона віддавна демонстративно переключилась лише на російську мову). Я: — Прощайте! — і руки їй не подав. Вона вражено одсмикнула свою руку, аж ніяк не сподівалась...
...Ніна, коли йшли вчора до контори метрик, призналась: — Ах, єслі би большевікі возвратілісь! Я с тобою разошлась, пятна петлюровского на мне нет, мне далі би оні хорошую работу, і я вєліколєпно жіла би.” Я навіть зупинився, пильно поглядаючи їй в очі... (Пропускаємо тут одну густозаписану сторінку рукопису. Ред.).
...Спасибі, спасибі тобі, війно! Скільки мук моїх ти розв’язала, хоч і додатково мене сильно вимучила та й ще не так вимучиш...
16. VI. (1942 р.)
Чудесний був день, коли ми з Лесиком їхали з Харкова. О 6-й ранку відійшов потяг з Харкова. Товаровий вагон, ми на своїх валізках, серед густого натовпу пасажирів, у кутку — тут зручніше. Хлопець поводиться дуже слухняно, радий, що їде додому й трошки приголомшений незвичною обставиною. В широкі двері обабіч ллється сонце, біжать там за дверима зелені червневі лани. Все майже засіяно, впорано — аж дивно! Що то значить, коли люди хотять працювати, коли вони зацікавлені! Чудесне повітря! О 6-й вечора — Ворожба. Хутчій шукаємо поїзду на Київ, пересідаємо. Важко мені, знесиленому хворобою, тягтися з речами через рейки, але нічого... Питаю у машиніста: — Це на Київ поїзд? — “Ага, Конотоп, Бахмач — значить і Київ”. Сіли, згодом рушили, а в дорозі виясняється, що поїзд тільки до Бахмача, а на Київ у Ворожбі був другий поїзд, стояв далі. Навіщо ж машиніст збрехав? На зупинці йду до нього, сварюся — хам чоловік, бачить, що я з дитиною, з речами й так підводить. Либонь, навмисне. Він зніяковів, радить пересісти в Бахмачі, бо той київський виїде з Ворожби на 2 год. пізніше. Але пасажири радять пересісти в Конотопі: тут людей буде менше та й станція заціліла. Так і роблю, в Конотопі сходимо. Сувора перевірка документів німецькою вартою. Ждемо 2 години. Справді через дві години надходить київський поїзд. Німецький вартовий веде нас (і всіх пасажирів) до класного вагону. Ми з Л. лише вдвох в купе, вагон майже порожній, вагон уже західньої конструкції. Поїхали. Заснули. А вранці о 7-й — Дніпро! Переїздимо міст. Віри не йму! Пильно вдивляюсь у рідні, знайомі береги. Серце завмирає. Так я давно вже не хвилювався, просто сльози накочуються, горло лоскоче. І от — уже по цей бік Дніпра. Здрастуй, Києве! Чолом тобі, дороге моє Правобережжя!
З вокзалу речі несе носій. Йдемо. Купую по дорозі мадярських сигарет — за 7 штук 10 карб. Чисті вулиці. Розкішне, чисте, прохолодне вранці київське повітря, яке одразу помітно відчувається після Харкова.
Вдома. Лесик постукав, і одчинила мама. Радість і щастя. А потім цілий день — говоримо, говоримо, блукаємо по кімнатах, як сп’янілі, купаємось (нарешті за цілу зиму!), їмо, їмо, жартуємо, сміємось, сповнені невимовних найніжніших почуттів не тільки між себе, але й до речей, які залишились цілі і просто зворушують, бо кожна про щось нагадує, з чимсь пов’язана у спогадах. Ах, це наче сон! Приходять Жорж і Женя — теж наче сон. Ці два-три дні такі переповнені, незвичайні, незабутні, що годі про них вичерпливо й сказати. Вони залишаться, як справжнє свято, — передусім у душі, у почуттях.
Другого дня: районова Шевченківська рада (В.-Підвальна, 15), де розв’язується справа приписки; візит до редакції “Нового Укр. Слова” і знайомство зі Штепою. Ось він який! — яничар і зрадник! Тожто очі в нього не дивляться прямо, а все збігають поглядом убік. Він радо приймає мене, просить співробітничати. Тут же знайомство з п. Малиновським, представником нім. преси (сам він західноукраїнець). За його пропозицією написав велике інтерв’ю для нім. преси, вчора вже послано. Вчора він уже втретє був у мене в хаті, хоче наладнати тісніші зв’язки й пропонує постійне співробітництво в нім. органах. Для “Н. У. С.” просять конче нарис про останні бої під Харковом. Не дам.
Був у театрі “Вар’єте’’ — добре, аж не сподівався. Вчора був в опереті — “Коломбіна” — теж непогано.
19.	VI. 42 р.
Склав візиту голові міста Л. Форостівському. Добре прийняв. Розмовляли години дві — власне, він увесь час розповідав. Людина, видно, вольова, ініціативна, діловита й дисциплінована. Принаймні, перше таке вражіння. Тип чинного й свідомого власної гідности українця, яких нам треба зараз якнайбільше. Сьогодні — візита до його заступника проф. Волконо-вича.6) Теж багато про себе розповідає, але це вже інший тип, верткіший, хитріший, дуже, видко, самолюбивий і значно старший роками — колишній викладач слов, мов університету.
З третього дня приїзду майже щоденно зустрічаюсь із Гр. К., колишнім пролітфронтівцем, заповзятим ваплітянином. Був 6 років на засланні, зараз тут керує відділом мистецтв і, каже, ще з Харкова додержує приятельських стосунків із Форостівським.
Майже щодня зустрічаю різних знайомих — вигуки, обійми, привітання, поцілунки. Виявляється: мою статтю “Україна живе!”, передруковану ще в грудні київською газетою, всі читали, всім вона дуже сподобалась і всі ждали мене до Києва.
У ред. “Нового Укр. Слова” вже 5 днів лежить інтерв’ю зі мною, зроблене Ів. Л., — добре, вдале інтерв’ю. Але лежить. Я жду, коли видрукують, — тоді, можливо, дам перший матеріал. Вони ж щодня попитують за моїм матеріалом, і ждуть, щоб я його швидче 'дав. Знаю: тоді видрукують лише матеріал і потреба в інтерв’ю одпаде. Отак і вичікуємо один перед одним — заминка, напруження вже почалось. Я такий, що радо й зовсім не друкувався б у цій газетці. Вона не те що безпорадна, побудована вся на передруках, а просто підозріло - безлична, шкідлива. Не орган, а
якась протоплазма. Од неї просто смердить. Страшенно не хочеться мені з нею зв’язуватись. Бо коли зв’яжусь, то передбачаю згодом серіозні непорозуміння, — її співробітники, здається мені, здібні на яку завгодно провокацію. Ще поміркую, ще зважу.
А поки що знову, як на курорті. Перепадають дощі і повітря в Києві чудесне. Багато сплю, багато (аж занадто) їм і швидко набираю тіла (хоч хвороба однаково дається взнаки). Впорядковую хатні речі, книжки, папери. Хочу змінити кватиру — нове життя в новій хаті.
А зруйнований згорілий Хрещатик вражає до сліз.
•	20. VI. (1942 р.)
Сон: О. Вишня спочатку в гурті якомусь (наче кінець великих зборів) підходить і каже мені слово з приводу доповіді, з яким я охоче погоджуюсь. Потім — знову гурт, їдальня, він перестрів мене з двома повними чарками й пропонує випити. Я натякаю на мою виразку, а він підморгує, киває, — мовляв, нічого, пий, не завадить. Я чокнувся з ним і випив. А тим часом бачу, що офіціантка вже несе мені миску закуски: смажену курку, залиту сметаною. Починаю задоволено їсти.
Мама каже, що це — прибуток.
22. VI. (1942 р.)
От і рік, рівно рік війни. Я знову, як і рік тому, сиджу в своєму кабінеті. Все пережите за рік, — наче важкий і просто неймовірний
сон. Ах, який страшний сон! І скільки повчального. І скільки, не зважаючи ні на що, полекшання, справжньої глибинної радости.
Ще раз та ще раз переконуюсь: є невидима і неперможна над людиною сила. Хай це зветься доля чи як завгодно. Це у всякому разі, наймогутніша Сила. Од неї, кінець кінцем, все залежить. Що б не робив, як не складав би свої пляни, скільки б енергії не витрачав, намагаючись бути господарем своїх справ, а Вона — Дажбог — раптом усе по-своєму скрутить, разюче-несподівано все поверне геть в інший бік. І що найразючіше: бачиш потім, що Вона діє надзвичайно логічно, правдиво. І мимоволі почуваєш себе не те що особисто слабким, нестійким, а якимсь короткозорим, недосвідченим, просто іноді дурним. Стоїш геть ошелешений, і тільки дивуєшся.
От минув рік війни, а я став мудрішим, дорослішим на десять років. Яким же немовлям був я рік тому. І став я, поза всім, морально сильнішим, незрівняно багатшим.
Вчора: обід у...... його дружина — хороша українська молодичка, теж з Київщини. Дуже турбувалась за моє здоров’я і на дорогу силоміць тицьнула мені в кишеню з фунт масла. Обід був, як на теперішній час, заможницький, — навіть вареники з сиром і з сметаною, навіть курка (та ж то снилось передучора!). І самогон був. А хазяїн до приходу гостей вже сильно пригостився і одразу ж після закуски, хильнувши дві шклянки самогону, заточився, упав на канапу і заснув. Ми обідали-'без нього. Був іще Б. К-к, кореспондент газ. “Голос Волині” (Житомир), сам початківець-літератор,
 що слухав мою лекцію торік чи позаторік на літгуртку при журн. “Молод. Більшовик” і
досі захоплений нею. Загалом — досить легковажний, “кручений панич”.
24. VI. (1942 р.)
Вчора були в мене оператор “Укрфільму” Т. ще з якимсь своїм співробітником. Пропонують написати текст до документального фільму про Київ. Сказав, щоб зайшли 25-го, дам остаточну відповідь.
Сьогодні: візита до Штепи (треба ж вияснити справу, бо все якось застигло). Каже: в Генералкомісаріяті затримують мою справу з анкетами і немов би так йому відповіли: “Любченко був активним совєтським письменником, хай тепер зачекає. До таких ми застосовуємо метод вичікування аж до закінчення війни. Працювати за попереднім їхнім фахом їм не-дозволяємо. Хай попрацює поки що на якійсь іншій роботі”. Якщо Штепа не бреше, то все це просто жорстоко. Треба було тобі, Аркадію, так рискувати життям, щоб утікти від большевиків, треба було тобі стільки пережити і так болісно ждати визволення, з перших же днів почати співпрацю з нім. збройними силами в Харкові, так віддано й заповзято працювати, не зважаючи на хворобу, так мріяти і рватися до Києва, щоб, кінець кінцем, мати отакий прийом! Оце справді “діялектика”! Але нічого — це все дурниці, порівнюючи з тим, що пережито. Я їм, коли схочу, своє доведу. Хоч Штепа провокує, але я, я свого доможусь. Був допіру сам у Генералкомісаріяті, просив зав. від
преси. Рейнгардта прийняти мене. Було вже пізно, він був дуже зайнятий, скерував мене до свого заступника Люфта, а той уже поїхав додому. Завтра зрання одвідаю Люфта. А може бути й таке: той же Штепа з Якутським (ой, лис! і морда лисяча!) вбачають в мені не дуже бажану, загрозливу для їхньої редакції (та й узагалі на київському літературному фронті) постать і самі щось напровокували в Ген-ком-ті. Бо звідки ж ці закиди щодо активности, коли я останні сім років нічого майже не писав? Від таких “компатріотів” можна сподіватись чого завгодно. Так, дуже можливо, що я для них начебто якийсь загрозливий конкурент, — хочуть одразу ж мене присадити.
Вчора був у лікарки-травниці на Дмитрівській вул. Стара чаклунка. Взялася лікувати, надавала варива, порошків, мастик і трав. Сьогодні почав лікування. Вирішив так: нічого на цьому не втрачу, а поки зроблю операцію, треба й цього народнього способу спробувати. А ну ж допоможе щось? Про неї дивовижні речі розповідають — і то люди, яких вона ось недавно вилікувала. За большевиків її покарано було, як чаклунку, тюрмою.
Сьогодні — зустріч і знайомство з редактором місцевої російської газети “Послєдніє новості” — Діновим, здається. Він щойно повернувся з Берліну, де був 1 Уг місяці у відрядженні. Молодий російський інтеліґентик, який нагадує вихідця з “золотої молоді”. Розповідав багато про сучасний Берлін. Між іншим, тамтешній анекдот з приводу широко застосовуваних ерзаців: Х-ві набридло це пісне життя і він, вирішивши скінчити самогубством, купив в
аптеці отрути, напився, жде смерти, жде, аж нічого не вплинуло. Виявляється, що отрута — ерзац. Тоді він вішатись, але теж не вийшло, бо мотуз (ерзац) з паперу урвався. Тоді топитися, але убрання (ерзац) з дерева утримало його на воді. Він врешті розчаровано махнув рукою, затоскував і через два тижні просто з досади й голоду помер.
Брата Юрка хотять скерувати на роботу до Німеччини.
25. VI. -(1942 р.)
День. Дощ. Теплий, літній, пахучий, — особливо в цьому чарівникові — Києві, геть затопленому зеленню. Крізь дощову пилюгу вже просвічує сонце і над купами дерев у Ботанічному стоїть синявий випар, як дим. Краса!
Допіру повернувся з Генералкомісаріяту. Розмова з заступ, зав. від преси — Люфтом. Застав його одразу. Одразу мене прийняв. Я привітався й одрекомендувався по-німецькому, але застеріг, що погано ще цією мовою володію і попросив перекладача. Він вийшов, пошукав, привів ту саму пані, що вчора я з нею мав дотичність у почекальні Рейнгардта. Запитання: Чому я виїхав з Харкова? Пояснюю хворобою і поворотом додому. Він, виявляється, не знав, що я місцевий мешканець і був евакуйований. Це одразу надало більшої ясности моєму становищу. Коли ж я розповів про роботу в Харкові й показав документи, які свідчать, що я з перших днів приходу до Х-ва нім. збр. сил включився в активну працю й працював до останнього дня від’їзду звідти, показав
ще й газети з моїми статтями, — сумніви, які,
очевидно, щодо мене були тут, ще більше розвіялися. Він сказав, що в “Н. У. С.” штат буде днями ще додатково скорочений, газета розміром не зменшується і стає виключно інформативною, тому для мистецько - літературних матеріялів там залишиться місця 10-5%. Що ж я там зможу робити? Нічого. Отже він пропонує співробітничати в ДНБ (в Рівному), при чому матеріяли я можу давати йому безпосередньо. Ця праця буде добре оплачуватись. А для орієнтації, для вибору тем він передасть через Штепу відповідний пакет із низкою зразків-статтей. Я натякнув, що мої деякі статті з “Н. У.” і повідомлення про мою втечу від большевиків надруковані також в газетах Львова, Кракова і Берліна. Він наприкінці додав, що залежно від успіхів моєї роботи він матиме на увазі штатно призначити мене на редакторську роботу десь згодом в іншому місті. Я подякував. Загалом розмова тривала недовго, але суто-діловито і залишила по собі задовільне для мене враження. Я дуже радий, що не порушено моєї гідности, і вів я розмову в достойному тоні самоповаги... Він, між іншим, спитав десь після початку розмови: українець я чи росіянин? Я з підкресленням відповів, що українець, і це підкреслення примусило його уважно зиркнути на мене. Це було дуже відчутно і показово. Він теж був сухувато-коректний...
...Вчора зустрів у кафе на Фундукл.(іївській) критика Ю-ка. Звичайно, так само радісні вітання, розпитування про Харків. Обіцяв зайти. Це один з колишніх микитенківських прихвостнів. Як змінився!
Вчора ж на вулиці зустрів письменника Ю. Будяка. Старий, хворий. Мене спочатку не пізнав, я сам до нього признався. Він дуже зрадів, каже, що днями має бути дозволена організація спілки письменників. Жаліється на тяжку хворобу. Потім розповідав про своє заслання. Дуже нарікав на Рильського-запроданця, а особлио гостро лаяв Андрія Паніва і Епіка, що ганебно поводились на допитах в НКВД. Епік, за його словами, рятуючи свою шкуру, багатьох оббрехав і запроторив на заслання та смерть. Зокрема — Антоненка-Давидовича, який, дуже можливо, дістав би легку кару. Про це Будякові казав, обурюючись, сам Антоненко, коли їх одного разу вкупі везли на допит. Між іншим, про Епіка я це чую вже не вперше.
28. VI. 1942 р.
З ночі дощ. Вже незабаром місяць, як майже щодня дощ. І холодно. Погане літо.
Лесик простудився. Мама вчора пішла на село по продукти - - тепер дощ їй може багато перешкод завдати (це — Немішаєво за 20 клм.). Я хазяюю сам і вже набридло вовтузитись з горшками, дуже багато це забирає часу і стомлює.
Сьогодні зрання був Ніколай, розповідав про свої пригоди на фронті під Харковом і про теперішню службу.
Позавчора вранці заявився вчений секретар Вінницького мед-ту, привіз того листа мамі, що я ще з Харкова давно передавав через Кардиналовську. І газети з моїми статтями. Розповідав про життя Вінниці і періферії. Є розгублення, тривога.
Позавчора ж у редакції познайомився з редактором чернігівської газети — молодий ще, якийсь стривожений і так само розгублений хлопець.
Штепа домагається моїх літ. матеріялів до газети. Я вчора сказав йому про інтерв’ю зі мною: чому не друкують? Обіцяв вияснити й зробити. Жду.
1.	VII. 1942 р.
Знаменна дата! Рівно рік тому, ось саме в цей час (о 9 год. ранку) цей двір “Роліта” збуджено гудів, сповнений був надзвичайного хвилювання і метушні — виїздили письменники, перший день офіційної евакуації, хоч від сусідів приховували цю справу. Автобус прибував і одбував, транспортуючи “добровільних утікачів’’ на двірець. Ще вночі виїхали на станцію “найвельможніші” (Тичина, Панч, Рильський, Рибак, Гофштейн, Тардова з робітницею, Городський, тощо — переважна більшість “аристократичного” нового крила будинку). Бачу: стоїть автобус у під’їзді і туди вантажать валізки й вузли. Зазирнув у марш, де ліфт, а там Копиленко пре колосального клунка, загорнутого в килим, аж піт бідоласі виступив, і питає: — Ти ще не вантажишся? — Ні, а що? — Ну, то слідуючим заїздом із наступною партією через годину-півтори поїдеш... — Добре, добре... Ах, сердега, він і не підозрівав, що я зовсім не поспішаю, навпаки, міркую, як би то довше залишитися в Києві! Він преться до автобуса, пре поперед Себе клунка, а там у середині вже сидить Смілянська з дитиною, ще хтось з жінок з дітьми. І він просить їх негайно
вийти, дати місце клункові. І вони вагаються, не хотять... І він силоміць, клунком, грубо, нахабно витискає звідти дітей. І счиняється крик, лайка, скандал. І всі присутні обурюються на Копиленка... У дворі ж никають бліді, розгублені жидки, страшенно стурбовані тим, що їх не всіх вивозять у першу чергу: їм бо, як жидам, мовляв, у першу чергу загрожує німецька небезпека. З’являється раптом Бажан у військовій уніформі, який вкупі з Корнійчуком верховодить тепер у спілці. Жиди обліплюють його з такою настирливістю й шумом, що він ледве виривається з цього напосідливо-пере-ляканого кодла, а вони однаково біжать за ним. Переслідуваний, враз затурканий, він опиняється аж у другому кінці двору і, помітивши мене, простує до мене, як до спасенної точки. Я одводжу його ще далі вбік і кажу, що не маю охоти зараз їхати, хоч і належу до сьогоднішнього списку: мовляв, взагалі не поділяю цієї панічної втечі й хочу лишитися вкупі з ним у Києві, а як доведеться то, й “захищати Київ’’. Він насторожено бликає короткозорими очима й каже: “Ну, як хочеш... але май на увазі, що потім буде важче виїхати’’. — Нічого, як буде всім, так і мені”. А довкола нас уже знову скупчились переважно жиди. Б-н поважно проголошує, що допіру він говорив особисто з Хрущовим, той цікавився настроєм письменників, передавав їм привіт і побажання триматися достойно, поводитись так само організовано, дисципліновано, свідомо, як то було й досі. Я поспішаю додому, радий неймовірно, що маю право (у всякому разі певну згоду секретаря парторганізації, товариша Бажана) поки що залишитися.
Шкода, що мій тодішній щоденник загинув. Тепер багато чого слід відновити, поки, час, бо воно дуже цікаве, повчальне.
Мама позавчора ввечорі притопала з села, принесла трохи харчів. Я теж роздобув трохи муки й сала. Другий день ми розкошуємо. Продовжую лікування, що його призначила чаклунка з Дмитрівської 17. Помічаю якусь реакцію в усьому організмі — • чи на добре воно?
А Київ буяє своєю самобутньою красою — сьогодні до того ж сонце. Тут і померти я згоден. Тепер я ще більше, ще глибше почуваю його цінність для мене, як українця. Дорогий він мені кожною своєю дрібничкою, ходжу по ньому, як зачудований, люблю його так, як, здається, досі ніколи ще не любив. Моє величне, моє прегарне, болюче й втихомирливе, трагічне й шляхетне, розтерзане й живуще, вимучене і невмируще, заглиблене в суть життя, якоюсь таємничістю солодкою овіяне, віковічну істину в собі приховуюче, мужнє і ласкаве моє місто, — • ясне, земне і в той же час химерне гніздовище усіх скорбот і радощів, усього сенсу життя й боротьби моїх пращурів і мого народу. Я стою ось перед тобою і почуваю себе перед твоєю величчю малесеньким, непомітним, але ти мені знову даєш сили. Я почуваю, як ти меце знову окрилюєш, я п’ю, п’ю, п’ю з твоїх невичерпних, життєдайних джерел.
4. VII. 1942 р.
Знайшов вірша, написаного М. Рильським у грудні 1940, коли ми разом із ним їздили на літ. виступ до Конотопу й потрапили під хуртовинну, морозяну погоду до готелю місцевої Міськради, що як раз ремонтувався (взимку! в мороз!). Там і мусіли два дні жити.
А. П. Любченку (на спомин про спільну подорож).
Хоч номінально ми в Європі,
В найкращій із її країн,
Але фактично — • в Конотопі,
Що мучить нас, як сучий син.
Нема ні їсти, ані пити,
І навіть — соромно сказать, — 
Півдня доводиться ходити,
Щоби природі дань віддать.7)
А тут ще хуга сніжна віє,
••Реве й свистить, як ідіот,
І замітає всі надії
На наш до дому поворот.8)
Нема дістати де й окропу,
Аж навіть згадується “мать”...
Ох, шидше б цьому Конотопу Нам, друже, рифму показать!
М. Р. 13. XII. -40.
А ось іще знайшов клаптики — це записочки мені, як старшині військових курсів при спілці письменників у травні 1940 р.:
--- Я порядкую в скриньках стола, в книжковій шафі, налагоджую своє нерухоме літературне майно — і це зараз дуже цікаво, дуже багато викликає думок. Скільки мерців лежить переді мною, скільки мною витрачено дорогого й ціннішого в моєму житті часу! 23 роки в пітьмі, в тюрмі! Як тепер це все надолужити? Хочу найдоцільніше організувати свій час, щоб якнайбільше зробити, написати те, що іще встигнється. Сьогодні (зараз 8 год. вечора) — рівно рік, як я вирушив із своєї хати. В цей день торік о 6 год. вечора, щойно я прийшов додому і сів обідати, подзвонив телефон із спілки п-ів. Маміконянц — діловод спілки — передав категоричне розпорядження Бажана і Корнійчука, щоб о 7-й год. вкупі з усією сім’єю і з речами (скільки сам підіймеш) бути на товарній станції, сісти і вирушити. — Куди? — Не знаю, куда повезут. — А як же я за годину доберусь до станції з сім’єю та речами? Дайте якийсь засіб пересування. — Не знаю, так пріказалі т. т. Корнійчук і Бажан. — Ну, якщо не буде засобу пересування, то я не виїду, бо це фізично неможливо — так їм, будь ласка, і перекажіть’’. А сам собі думаю: справа погана,
треба лаштуватись у дорогу, вони, напевне, мені не вірять, уже підозрівають. Я побіг, кинувши обід ( а на столі стояв величезний полумисок полуниць і мама, бідна, почала ридати), у Софію до Ніни, викликав її, так і так, мовляв, баритися не можна. Прийшли. Вже й не обідали. Склали речі. Смуток, сльози, нервування. Дзвоню в спілку — ніяк не можу впіймати Бажана. Знову впіймав Маміконянца. — “Ну, як із транспортом? Я готовий, жду. - — Сейчас, сейчас поговорю з Олександром Євдо-кімовічем”9) А потім хвилин через 10 дзвонить: — Ол. Євдок. сказал, что дает свою ма-шіну, только ви сейчас же должни виєхать”. *1 моя остання надія на затримку, на якісь можливі зачіпки й викручування зникла..^ Треба їхати. Сіли всі, як годиться перед великою дорогою, на хвилину. Підвівшись, я ще зазирнув до свого кабінету, він уже був у вечірній сутіні, видався мені великим і поважним, ніби на відстані вже. Але десь у глибині душі лишалось щось нерозривне з ним. Так наче передчував я, що повернусь сюди через рік і застану все на тому ж місці. Так. Ну, прощай, Києве! І раптом Лесик, такий завжди охочий до всяких подорожей, — у сльози, в крик: “Я не хочу їхати! Я не хочу їхати!” Серце мені стиснулося, але я навмисне став суворішим, бо й дорослі почали знову ридати. Двірники понесли речі до спілки, і я з Ніною пішов з ними по Нестерівській, а мама з Лесиком по Фундукліївській. В спілці товкотнеча, розгардіяш, паніка. Особливо — жиди. Хтось каже про жертви останнього бомбардування, а Коган істерично майже кричить у відповідь: “Мне
єто не інтересно! Мне інтересно, когда же я получу посадочний талон? Когда же я уєду? Почему евакуіруют в первую очередь украинцев? Нам, євреям, нємци больше угрожают!"’ Обурення, шум, метушня, народу стільки, що й протовпитись важко. До того ж уже темно, а світла нема — затемнення від самольотів. Жидівка Балясна, що виконує тепер відповідальну роботу по лінії парторганізації, нашвидку в півтемряві пише мені посвідку на від’їзд. Мама, Ніна й Лесик сидять на речах у коридорі. Ждемо машину Корнійчука, яка повезла на двірець польську письменницю Шемплінську, що теж виїздить цим ешелоном. (Два дні тому вона з 5-ти місячною дитиновЗ і чоловіком, — Соболевським, чи то журналістом чи інженером, — на мотоциклі прибула зі Львова, їхавши 4 доби. Вона ж бо, поза всім, депутат Львівської міськради). Сів і я з родиною на клунках біля сходів - - сум і злість, що доводиться їхати, що ніяк не щастить залишитися в Києві та заплутатись в цьому вирі і залишитись зовсім. Тихенько кажу ще раз мамі: “Продавай речі, але тримайся, постарайся зберегти мої книжки й взагалі хату. Я конче тікатиму. Як говорив, десь у дорозі. За межі України ні за що не поїду. В крайньому разі — Ніна з малим рушить далі, а я зникну по дорозі будь що будь... А як тобі скрутно буде, дуже вже скрутно, тоді мандруй до Живото-ва”. Мама, хороша моя мама, плачучи, виймає ті 300 карб., що їй я залишив (все, що міг старенькій залишити, бо й у самого було - обмаль) і силоміць тикає їх мені: “Тобі ж, Аркп-ша, дорога важка із сім’єю, бери, тобі кожна
копійка дорога, а я тут якось перекручусь. Жорж іще допоможе”. Я, звичайно, не взяв, одвів її руку, поцілував стару. А тут уже й машина прибула. Маміконянц покликав мене у садок: “Ви, Аркадій Аф., билі всегда такой отзивчівий, вніматєльний. Желаю вам хорошей дорогі... вас, скажу по-сєкрєту, хотят поскорее вивєзті, потому так і получілось с неудобствами.. о вас, понімаєтє лі, беспокоятся, как о лучшем пісатєлє. Ну, до свіданья, всего вам...’’ Ах, наївний і хороший мій Вачан! Він прямо не міг сказати, в чому річ, але знайшов спосіб сказати так ясно, що прямійше й не треба. Він хотів мене попередити, щоб я краще зрозумів своє становище людини, яка потрапила під підозру через те, що залишалась, не поїхала з першим ешелоном 1 /VII. Ми з ним обнялися. Потім, коли сідали в машину, він допомагав, і Кротевич допомагав, а дорогу раптом заступила Левітіна (жидівський виродок, прообраз “Свині” у Хвильового) і просто сісти не дає: “Ти уже єдєш? Уже єдєш?” — “А ти, що ж, не бачиш, чи як?” — “Ну, до свіданьня, счастлівий путь... Когда же меня повезут? Что ето такое делается?” Я ледве одчепився од неї, а в душі промайнув радісний промінчик: ага! захвилювались жидки, піджил-ки трусяться! Так вам і треба! Скільки ти одна, Софіє Левітіна, завдала нам у свій час скрухи і болю, коли була цензором у Головліті, скільки ти тому ж Хвильовому крови зіпсувала! А тепер тремтиш, скавулиш. Так тобі й треба! От, коли б тільки була можливість, взяв би й послав тобі кулю просто у твій вузенький але хитро-шкідливий лоб. Чекайте но, чекайте, що
вас іще спіткає. Розплата допіру починається, і ви всі, як стривожений рій, допіру тільки зашалютались. А я, на жаль, замісць взяти участь у цій розплаті — і за себе, і за друзів, і за розстріляного дядька Петра, і за засланого дядька Юлька, і за зруйноване гніздо наше в Животові, і за всі зруйновані гнізда справжніх українців, за всю Україну, - - замісць розплатитись за все, помститись (так, так, помститись безжально, безоглядно!), я мушу їхати кудись на далекий Урал, в чужу невідому Уфу. Мене на самому порозі нового життя зіштовхують назад у тіж іще темніші сіни, в льохи. Мене знову паралізують, хотять зробити слухняним і безпечним. Ні, я не поїду. Я тікатиму. Конче. Будь що будь!
Дверці машини захлопнулись, і я поїхав.
...поки що на товарову станцію.
6. VII. 1942 р. •
Вчора (це була неділя) обідав у Б-го. Живе тут же в “Роліті”. Передучора зайшов до мене увечорі, одрекомендувався — він аспірант, літературознавець. Вітав, що я живий, що тут, що працюю, і цікавився дуже Харковом, де він учився раніше. В розмові вияснилось, що він походить з Уманщини, недалеко від Живо-това, а оце два дні як був у Сквирі де жив його батько останніми роками. Отже — земляки.,Просив дуже прийти до нього сквирської горілки спробувати. Ну, спробували ще й вареників з полуницями. А дружина в нього — студентка,* істор. ф-ту. Молода, цікава, завзята. Раділи вони моїм відвідинам так, що я аж незручно
 себе почував. Академік Г-й переказував через нього мені найщиріші вітання і просив умовитись, коли може зі мною зустрітись. Я відповів тим же і просив щоб Г-й сам призначив час, а я, мовляв, для нього завжди час знайду.
Був потім надвечір у подружжя Шведів, артистів опери. Єпископ Мстислав хоче конче мене бачити — казали. Взяв у них “Марію” Самчука.
Сьогодні: вранці машиною з оператором Т-м на кіно-студію. Розмова з д-ром Ульрихом, начальником студії, пропозиція дати літературний текст до докум. фільму “Київ”. Він сповнений сумнівів щодо укр. мови, сам трохи говорить російською. Запитує: — “А хіба укр. мова має, прикладом, термінологію свою в галузі медичній або технічній? — Ну, звичайно. — А мені казали, що ні.” І довелось довгенько його “просвіщати”. Хтось, видко, з русотяпів його сильно загітував. Роботу я погодився взяти за 300 мр. Потім дивився цікаву кінохроніку: бої під Севастополем, під Харковом і одвідини Гітлером Фінляндії. Звідти від’їздив трамваєм. Чудесний сонячний день, перший гарячий день літа. Суниці на Володимир, базарі. Одвідини “чаклунки”, що взялась мене лікувати від екземи. Прихід А. К-ка і пропозиція від групи молодих письменників стати на чолі літерат. об’єднання. Поява Деменка з дружиною. Поява літератора Вінницького і його довгі розповіді про свої пригоди. Поява дружини поета Сороки: чи не знаю я що про нього, він бо ще в серпні був заарештований у Харкові НКВД?
Я й не зоглянувся як проминув сьогоднішній день і, на жаль, не встиг нічого зробити.
7. VII. 1942 р.
В газеті “Н. У. С.” рішуче співробітничати не буду. Підозріла, погана газетка, ще й, як мені здається, великодержавницького російського напрямку. Р-тор російськ. газети “По-следніє новості” Дудін в ній подвизається з великими й невковиристими статтями, а Ште-па, бачу, ходить перед цим піжончиком на задніх. Огидно! Скрізь панує у них мова російська. Навіть перекладачка Гордон і зав. літ-частиною між собою говорять російською мовою. Якісь взагалі снують теж підозрілі людці і “дівчатка”. Лавочка расєйская. Страшенно огидно. Мене навіть (хоча б з люб’язности звичайної) на хліб не прикрипили, але то — Бог з ними. Сьогодні бігав цілий ранок (у Кос-тюка був; у М-го в правничому відділі М. У.), щоб якось десь прикріпитись на робочу картку хлібну. Зустрів старого Сагатовського і він пропонував зарахувати мене до співробітників свого театру, та я з ним, пам’ятаючи Жмеринку 1922 р., не хочу діла мати. Піду ще завтра, щось та виходжу. Зустрів Костирка.
Мама сказала, що в дворі є чутка, наче М. Ш-к, який уже перед 4-ма місяцями повернув з полону і перебував у себе на селі і дружина якого з дітьми аж з Білгорода оце приїхала до Києва шукати чоловіка, — наче він опинився в партизанах. От ідіот! Завжди він був ідіотом, таким і залишився. Його книжечка віршів була видана в обкладинці, на якій художник
намалював галузку, а на галузці птаха, шпака, — навмисне, на сміх. Тим часом Шпак (це було років 2-3 тому) ходив зраділий і всім показував цю “птичку”. А коли йому- Скляренко Семен по-доброму сказав, навіщо він, такий незабезпеченний вічно голодний та обірваний, так багато заводить собі дітей, примушує дружину мало не щороку родити, — де ж, мовляв,
його голова?, — той тицьнув рукою...........От
ідіот! Чи так чи сяк, а Шпак дурак...
Згадався- побіжно другий вихованець советского режиму, представник сталінської інтелігенції, тупий, бездарний парубчак, що гнувся теж бути поетом і що про нього часто говорили жартома: Шеремет не поет, не поет Шеремет.
10. VII. 1942 р.
Сьогодні рівно місяць як я приїхав до Києва. Почуваю, що відпочив трохи. Помітно (навіть для інших) поправився. Так само й син. Тепер треба братися до діла. Досі не маю робочої хлібної картки, хоч сьогодні вже був у цій справі у заступ, голови міста Волконовіча. Він скеровує мене до штадткомісаріяту. Ціла халепа!
, Жду листа зі Львова від Рути — написав їй днів 8 тому. Два дні тому Юрко одержав листа від Ніни з Німеччини, з Деспу. Вона працює за фахом в арх. бюрі, просить маму подбати за Лесика, запитує, чи зроблено вже мені операцію, й запевняє, що хоч ми розлучились погано, але найкращі її почуття зв’язані з нашою родиною. Огидна вона все таки, безпринципна...
...Бачив сьогодні Кав...е. Він працює над памятником Шевченкові для Дубна. Дуже просив зайти до нього і до мене обіцявся завітати. Вранці забігав Г...в — збентежений ніби, жаліється, що платню їм скоротили і взагалі погано. З ним я привітний, але дуже поміркований: адже він від Штепи, з тієї компанії — і цього досить.
Вчора у своєму під’їзді зустрів колишнього мого вчителя гімнастики в гімназії у Сквирі — Шаповала. Постояли, поговорили. Він: а що воно буде?.. Типовий хахол. Я йому прочитав коротку лекцію і, видко, не стільки його підбадьорив як здивував.
Уже кілька днів сонце, теплінь, справжнє літо. З якою радістю поїхав би я кудись на село. Але зараз дуже важко добути перепустку. Та й треба щось думати про заробіток. До діла час, щоб десь на осінь можна було вирядитись до Львова й розв’язати остаточно справу з операцією.
...Записую ось зараз же другим заходом. Вечір, власне — надвечір’я. З мого бічного вікна видко сусідній сквер, що вже за ці роки буйно розрісся. Над деревами стоїть синявий вечірній туманець. Легка прохолода після варкого дня. Хороше. І будівлі далі за сквером на узгір’ї укомпонувались так гармонійно, наче це спеціально за дбайливим мистецьким розрахунком і смаком, їхню різну височінь, повороти і місце тут визначили. А воно ж цілком випадково — і якраз гарно, повно, цінно. Гарний ти, Києве!
Читаю здраз “Марію” Самчука. Річ була б досить добра, але вона досить поверхова; написана чи то поспіхом чи з браку в автора нахилу до конче потрібних в таких творах (бодай окремих) психозаглиблень. Написана якось так, ніби автор лише швиденько перебігає життям, а місцями трошки підстрибує і перестрибує. Добре, що він дав підзаголовок: хроніка одного життя. Це, до певної міри, його виправдує, але не цілком. Щоправда, укластися в невеличку книгу з цілим життям людини — завдання не легке. Я ждав від “Марії” значно більшого. Кажуть, що його “Волинь” цікава, серйозна, грунтовна річ. Шукаю її вже давно і ніде не можу запопасти. Самчук мене давно цікавить. А Кав...е сьогодні характеризував його: серйозна людина, в творах менш цікава ніж у житті.
Кажуть, ніби по-радіо повідомлялось сьогодні про здобуття Кронштадту. Оце було б здорово, “йолкі — палкі”! А вчора — з 38 пароплавів, що йшли на допомогу советам, потоплено під Штубергеном 32. Здорово! А позавчора — взято Вороніж. Чи ж не здорово? А ще перед кількома днями впав Севастопіль. Події наростають, наступ розгорається. Дивуюсь на талановиту розміркованість, всебічне охоплення комбінованими ударами такого колосального фроту, — це можуть тільки німці. Вчитися, вчитися у них. І не тільки війни, але й побудови життя, уміння вдало повестися в яких завгодно обставинах і конче домогтися свого. Вчитися, запопадливо вчитися у них, хоч багато хто з моїх земляків, млявих і зарозумілих, не хоче цього збагнути, тупцяється розгублено на місці, бурмоситься і бурчить, його, бачите, притиснули, а він ждав, що йому
ні з того ш з сього впаде готовенька українське держава, що йому просто на тарелі піднесуть готовенькі особисті блага, бо він, бачте, українець. Ой, хахли, хахли! Вони й досі не розуміють, що наше поле бою — наполеглива, але гідности сповнена... праця... на свою ж, кінець кінцем, користь. Цей “рукопашний бій” афішувати треба, вміло переключитися треба, а не скиглити й потилицю чухати. Які ж бо неповороткі, неімкливі — і обурливо це і боляче.
13.	7. 42 р.
Чому досі нема відповіди від Рути? Або листа мого цензура не пропустила (я писав про виклик, який мені потрібен зі Львова, щоб тут швидше й легше добути перепустку), або її зараз нема у Львові. Кому ж іще написати? Гірнякові? Але не маю його адреси. Щось треба починати рішучіше.
Волконович10) у хлібній картці мені відмовив, і це треба запам’ятати. Чи боїться він чогось чи просто хам і с.... В Києві, всі майже справляють враження або переляканих, або злих або геть розчарованих. Справді — • тут не гаразд. Постерігаю дедалі більше невдоволення. Воно росте. Наприклад, дуже неохоче їдуть на працю до Німеччини, уникають різними способами. Кожен розводить загадково й запитливо ру ками: що це, мовляв, робиться і що далі буде? Беруть до Нім-и силоміць. Побутові обмеження теж досить суворі. На базарі увесь час, крім дорожнечі, метушня і хаос. Запровадження укр. карбованця викликало паніку, бо чимало позалишилося в людей рад. грошей, а підготовчі пояснення про обмін з’явилися пізно.
Тепер, до 25. VII. відбувається реєстрація всіх, хто має а хто ні робочої картки на хліб (готується, очевидно, очищення міста від зайвого елементу в звязку з незабарливим переїздом сюди з Рівного генералькомісаріяту). Перспективи на зиму погані — палива нема і з харчами не гаразд... Все це та багато чого іншого створюють дуже напружену атмосферу. Але мимоволі повстає запитання: за большевиків бувало ж іще гірше і терпіли, мовчали. Тепер — враз забракло терпіння, дарма що війна і що явища ці тимчасові. Чудна і просто погана вдача всіх оцих людей — одне слово, обивательщина. А на селі... на селі, казав мені днями Ф. Г...в, посилюється партизанський рух, дядько вже суне до лісу, дядька бо занадто притиснули з різними вимогами, обмеженнями та безапеляційним начальницьким грубим поводженням. А дядько, попри всю скруту і злигодні за совєтських часів, все ж таки вже звик, щоб з ним бодай на словах рахувались, обдурювали, але покликались на його самолюбство “незалежність”, “авторитетність”. Так, так... “всего дороже нас возвишающій обман”. А німці цього не ураховують, багато чого не ураховують і даремне ускладнюють взаємини. Все це, звичайно, перетреться. Та й тверда рука нашій збуреній, розкладеній, і часто розбещеній масі конче потрібна. Але потрібна також вдумливість підходу. Це ж не негри-не-вільники. Це — вимучені більшовизмом люди. А переможець завжди, принаймні, має право на великодушність до тих, хто всіляко сприяє його перемозі. Щось тут не гаразд. Якийсь “Гвинтик” уже зламався чи стерся. І здається
мені, до цього псування запопадливо й злодійкувато прикладають рук передусім москалі та поляки, а найбільше, звичайно, більшовицька агентура.
Допіру був у відділі мистецтв, познайомився з директором капели бандуристів М...м, що три дні тому повернув з капелою з Волині. Повернули вони швидше ніж сподівалися, бо мали там величезний успіх (бували демонстрації із співанням у залі укр. гимну тощо). їх попросили негайно виїхати до Києва (Sic!), щоб звідси незабаром вирушити до Німеччини (мовляв, компенсація!).
...Позавчора, у суботу, був у мене Х...о, аспірант, той що крутився в Харкові ще й листопаді-грудні минулого року і що його фейле-тона “Йориш — Задунайський” я з великими виправленнями надрукував у “Н. У.” Він розповідав про Уфу, де встиг побувати ще у вересні, як евакуйований, і звідки різними комбінаціями все ж таки вислизнув. Людина, за всіма ознаками, спритна, але занадто балакуча, нервово-балакуча і тому дуже нервує інших, втомлює швидко. Я, пригадую, ще в редакції ледве витримував його візити. Отже — Уфа. Бував він у Тичини, який жив тоді у малесенькій прохідній кімнаті: два ліжка для нього й Ліди, а мати Лідина на долівці. Обіцяли йому кращу й теплішу кімнату, але на неї ж запре-тендував якийсь актор, потрібна була за неї рішуча боротьба, — і Т. махнув рукою, перехопили в нього той куток. Т. казав, що збирається писати мемуари. Він улаштував при Башкірській академії Панча, Копиленка, Янов-ського, Рибака, Гофштейна. Тоді Гофштейн
почав домагатись, щоб улаштувати іще там такого бездару-жидка, як Скоморовський, та ще кількох жидків. Т. жалівся на це X. і не-приховував уже свого обурення на жидівське нахабство. Довелось X. в тій же академії постояти в черзі до буфету разом із Рильським та Копиленком і одержати зрештою трошки киселю в мисочку... А що ж було потім узимку? Кажуть, ніби всіх їх з Уфи потім вивезли далі на Сибір. Хтось там, безперечно, не витримає, загине.
Вчора в Ботанічному саду до мене призналась О., що була кур’єркою в спілці письменників. Ніби зраділа, але далі в розмові виявилась дивною, — чи то вона взагалі легковажна трохи, чи занадто розгублена під впливом усіх подій. Щось несерйозне і навіть підозріле. Я постарався швидше скінчити з нею розмову.
Заходила Люся III., приятелька Ніни. Зітхає за своїм Женьою, що мобілізований був большевиками й досі про себе звістки не подав. Він безоглядно завжди зраджував її, а вона, бачте, все одно зітхає й побивається за ним. Нашу розлуку сприйняла вразливо, хоч і дорікала дуже Ніні й сказала, що Ніна згодом дуже пожаліє. Ет, не люблю я цих трафаретів і вегетаріанства... Більшість наших теперішніх жінок і дівчат — свині. Просто — - свині. Досить уже того, як вони запопадливо липнуть до німців і з перших же днів у найгірший спосіб узялись “репрезентувати” націю. Все це виховане ще большевизмом, без ніяких міцних моральних і національних засад, ні чорта не варте, його слід було б знищити, випекти з життя, як пошесть, як Гангрену. Про цих жінок і дівчаток ми ще будемо в свій час рішуче говорити і наш присуд мусить бути най-суворіший. Це — гидота, гнилизна, струп. До всіх болів мого народу — ще й цей, соромом пройнятий, біль!
14.	VII. 1942 р.
13 година. Допіру були в мене К. і Влас Самчук. К. привів Самчука познайомити, зв’язати. Самчук старший віком, ніж я собі уявляв, і взагалі не такий, як я уявляв: присадкуватий, досить уже посивілий, хоч обличчя свіже (він не палить), стриманий у рухах, послідовний, і спокійний в думці. Хоч згодом, коли я почав розповідати деякі факти з життя укр. совєт. літератури, помітно пожвавішав, зайорзав на канапі, хлопнув мене по-хлопчачому по рамені і якось безпосередньо, тепло, весело, злетіло у нього слово: друже... Він просить дати матеріал (белетристичний) до журналу, що буде друкуватися в Полтаві з дозволу військ, нім. влади і що редагування його запропоновано Самчукові. Вийти має конче до 1 вересня. Працює він зараз в ДНБ, маючи завдання писати два фейлетони на тиждень. Сидів місяць у в’язниці, була перспектива вислання до Нім-и, але потім залишили його знову в Рівному. Я трохи похвалив його “Марію”, подякувавши за те, що таку, загалом потрібну книжку він написав, чого ми в совєтських умовах не могли, звичайно, собі дозволити. Докладніше про неї я заангажувався поговорити при іншій нагоді. Він, видко, був приємно схвильований, аж почервонів. Він взагалі, помітив я, червоніє хвилинами, — добра ознака. Обіцяв іще зайти,
бо тут перебуватиме ще кілька днів. Умовились якось днями разом у Дніпрі покупатись.
К. »хоче організувати новий український драматичний театр і просить співробітництва. Треба йому конче і всіляко допомогти. Сьогодні, до речі, бачив у відділі мистецтв “корифея” Саратовського, — його треба швидше вбік десь до архиву, а натомість щось свіже, нове, життєздатне і перспективне на зразок К. Візьмусь в цьому напрямкові “обробляти” Кос-тюка.
Вчора — вечірній час у Б., де познайомився з Ю. Тарковичем. Молода ще людина, але поміркована. Зовні — типовий представник нової генерації захід, українців. Змістом своїм типовосте цієї додержує лише частково. Нема отієї романтичної революційної зафарблености і характерного нахилу до теоретизувань. Передав мені привітання від П. С-го, з яким мав розмову про мене у Львові. Взяв зі мною інтерв’ю про евакуацію письменників із Києва та про мої пригоди в Харкові — • для “Краківських Вістей”. (Між іншим, Самчук казав, що редагував інтерв’ю зі мною Маліновського і скерував до друку). Таркович збирається проскочити до Харкова, я дав йому адресу редакції “Н.У.” Розповідав про Дудіна,11) ред-ра рос. газети в Києві, як той оце недавно, бувши в Берліні, подав Рейхскомісарові меморандум і там рішуче зазначив: українці на східніх землях або комуністи або націоналісти. Але меморандум цей переходив канцелярію де працюють якраз українці, досвідчені вже в таких справах люди, і вони додали до меморандума своє коротке пояснення, змістом якого було,
що це, мовляв, звичайнісінька гола провокація червоного російського великодержавника. Коли меморандум дійшов до рук вищого начальства, начальство його відкинуло з іронічною усмішкою. Так безплідно і безславно скінчилась Дудінська провокація. Яка сволота! Недарма я з першого моменту, коли познайомився з ним, відчув до цього “барчука” сильне упередження.
Таркович вітав мене, що я не взяв участц в “Нов. укр. слові” і радив швидше їхати до Львова, де, — запевняв він, — мене дуже радо приймуть і допоможуть вилікуватись. Потім, повернувши вже на зиму до Києва, я зможу братися до роботи як слід. Він, розміркований хлопець, має цілковиту рацію, — але як цього всього доскочити?
Б-й, коли ми залишались на самоті, просив ради, як йому повестися: пропонують йому їхати до Берліну й відбути там курс спеціального навчання для праці в системі держави, тобто, майбутньої укр-ї держави. Викликали його й подали пропозицію німці, але інціятива, за всіма ознаками, виходить з кіл гетьманських. Отже, за всіма ознаками, шанси гетьманату піднялися?.. Я, звичайно, замість якоїсь твердої поради відповів йому, що такі кроки в людському житті спрямовуються лише за глибокими особистими політичними переконаннями і розв’язати це може і мусить тільки він сам. Додав, правда, запитання: Чи популярний може бути гетьман на нашій Україні після компромітації 1918 р. Як на його думку? — Ні, — • рішуче відповів він.
Він передав мені запрошення від комісії по
усталенню укр. правопису, яка зараз працює в Києві, — взяти в ній участь. Довідавшись, що там є група, яка обстоює т. зв. “академ. правопис часів Скрипника” і змагається з групою Грунського (дещо русофільською) я погодився.
18.	VII. 1942 р.
Сьогодні вранці поїхав на Рівне автобусом Самчук. Він ночував у мене. Позавчора ще зайшов з дружиною, я запросив їх у мене перебути, і вони охоче погодились, бо досі були надто далеко від центру міста — у К. З Самчуком швидко й легко заприятелювали, багато ходили разом по місту і багато говорили -про найцікавіші справи. Подарував йому деякі свої книжки й фото. Він обіцяв конче надіслати мені чи передати якось свою “Волинь”. Запрошував конче до Рівного. Написав (од мене передаючи привіт) листа Маланюкові у Варшаву. Маланюк зараз працює десь , там топографом.	s
За ці дні: перша участь (10. VII.) в засіданнях правописної комісії, біганина з приводу придбання піяніно; марш на малу студію Укр-фільму, бо трами зараз не ходять, вживання всяких заходів, щоб добути хліба, хвилювання щодо харчів, бо з 20. VII. закривають базари й забороняється всякий довіз продуктів. А що ж буде, чим і як жити? Ні чорта не розумію: у всіх киян величезна розгубленість; дуже пригнічений настрій.
Малиновський — репортер ДНБ — жде днями приїзду з Рівного директора ДНБ, обіцяє влаштувати мене безпосередньо через нього
співробітником ДНБ. Мудрує також над тим, щоб згодом улаштувати мене на роботу в Берліні, — редактором мови. Така можливість досить реальна, але навряд чи я, обтяжений родиною, зможу на цю пропозицію пристати.
А поки що зароблені ще в Харкові грошенята швиденько пливуть, зарібку свіжого нема, харчування стає дедалі складнішою проблемою, пропозиції щодо роботи з’являються, та вже ніяк не перетворяться в діло.
І Рута мовчить. Видко, лист по дорозі застряг, дарма що рекомендований.
**
*
Згадую: початок 1941 р., приїзд із 3. У. групи письменників, мене призначено бригадиром — зустрічати їх, турбуватися за найкращі умови їхнього перебування в Києві. Лютий мороз, вітер, зустріч Львівського поїзда на вокзалі. “Континенталь”, де вони розміщені, потім сніданок унизу в ресторані, де нікого, крім нас, нема. Моя промова на цьому сніданку, що супроводиться кілька разів оплесками. Настрій піднесений. Наприкінці промови я кидаю лише одне гасло: “Хай живе вільна, об’єднана тепер, радянська Україна!’’ Всі встають, оплески, шум, чокання чарок. І коли покаються, коли запала хвилинка тиші, в цю тишу різко, вимогливо з викликом вривається ззаду мене голос: “ — І хай живе тов. Сталін!” Озираюсь — троє молодчиків сидять під стіною, п’ють, їдять і зухвало посміхаються. Зразу стало ясно: агенти НКВД. Коли вони встигли там прилаштуватись, як з’явився той столик і ці троє сторонніх людей, — тільки вони одні знали. І в туж хвилину
серед гостей сталося, прикре замішання. Настрій враз упав. Всі мовчки сіли й не знають, що далі робити, що казати (а це ж іще галичани, лякані люди). Кліпають на мене обережно з-під лоба. Я теж з несподіванки дуже розгубився, хоч швидко опанував себе і хотів уже відповісти, мовляв, протягом сніданку вже так багато було згадане ім’я “геніяльно наймудрішого батька Сталіна”, що занадто багато згадувати його — це вже зловживання. Але мене випередив Гофштейн (він теж захвилювався за себе, бо потрапив до цієї компанії) і виголосив коротку промову, в якій старався частково мене виправдати, мотивуючи приблизно тими ж домислами. Проте сніданок був уже геть зіпсутий і кожен поспішав встати від столу. Коли встали всі, той самий чекіст гукнув: “Я поважаю вас, т. Любченко, як відомого письменника, але вибачте — сьогодні, тут ви зробили сер’йозну помилку!” До мене наблизився ...., що був на сніданку, і сказав: “Не турбуйтесь. Пришити вам чогось все одно не зможуть, бо сами вони повелись по-дурному”. Проте я ждав неприємностей і до мене потім
співчутливо зверталися ..........,	.......
...., ......., ......, заспокоюючи та підбадьорюючи. Провокація була занадто груба, тому й наслідків не дала. А я, порушивши со-вєтський закон, почував глибоке задоволення, хоч і знав, що це мені, як певну мою демонстративність перед гостями, вже кріпко записано в список “злодєяній”.
19.	VIL 1942 p.
Неділя. Історія із М. Шпаком. Підлий ворог хотів завдати мені смертельного удару, але я зловчився, ухилився і натомість разюче вдарив ворога. Я такий обурений, злий, що, не зважаючи на витримку, не можу зараз докладніше записувати. Зроблю це згодом.
20.	VII. 1942 р.
Днями замовив малому літні черевички у шевця на Фундукліївській — • ріг Нестерівської в бік Волод. собору. Швець — українець, середніх років, кривий на ногу, проста й щиросерда людина. Розговорились і виявляється, що він іще хворий на серце — міокардіт. Я йому дав низку порад щодо режиму життя та дієти, а він, страшенно захвилювавшись, вдячний за мою увагу й співчуття, показує мені на клаптику паперу запис “пантокрін” і жаліється, що ніде в Києві цих ліків дістати не може. Я згадав, що в мене залишився флакон з харківських запасів, і пообіцяв йому цей флакон подарувати. Швець зрадів, почав розповідати про свою дружину й сина, ще)' живуть у Ніжині і незабаром до нього приїдуть. Взагалі з усіх його висловлювань проступала яскрава закоханість у життя, — людина — каліка, що цілими днями сидить згінці без свіжого повітря, — • велике прагнення якнайповніше відчувати життя і чимало зв’язаних з цим надій та цікавих перспектив. Через день по цьому заходжу до нього, щоб забрати готові вже черевички, стукаю, грюкаю — жодної відповіді. А убиральниця, що якраз мила сходи, питає
мене: — Ви давно в шевця були? — Позавчора. — Ну, то Ви не знаєте, що тут трапилося... Цієї ночі його вбили і пограбували... А такий, знаєте, хороший чоловік був”.
23. VII. 1942.
Найбільше дається відчувати в наш час одна сила — сила випадковости. Твої найпристрасніші бажання, всі твої найенергійніші заходи, вся концетрована воля — ніщо перед невблаганною силою випадковости. Живемр, отож, зараз зовсім незалежно від нас самих, хоч якими б цільними твердими натурами ми не були. Живемо несподіванками, випадковостями, що враз усе перемішують по-своєму, • — • іноді страшенно жорстоко, іноді ж багатьом на радість і щастя. Та й щастя, радість — • це така ж умовність, примха, як і все теперішнє наше життя.
27.	VII. 1942 р.
Два дні тому -на Фундук-ій недалечко вул. Леонтовича о 6-й год. вечора йшов один пристойно зодягнений цивільний, йому назустріч теж такий самий цивільний. Порівнялися. Один із них щось коротко сказав і вистрелив другому просто в серце. Той упав і люди (їх тепер у Києві залишилось небагато) кинулись до вбитого. Поки туди-сюди, а вбивця вже майнув за ріг і зник. І німці, що проходили вулицею, теж не могли впіймати. Що таке, чому, хто, за що? — Нічого не відомо.
Позавчора купив і привіз піяніно — здійснилась мрія. А грати сам не вмію, сиджу та
бомкаю. Зате сина навчу. Ах, який жаль, що не вмію — так хочеться віддати музикою багато чого з тих почуттів, що бродять у душі. Я певен: писав би музичні п’єси, коли б умів грати.
Вчора, у неділю — гарячий липневий день і якраз липи цвітуть, кричуще пахнуть, — ходив з Лесиком на Хрещатик і в сади над Дніпром. Страшні хрещатицькі руїни, навіть хлопчик (він їх уперше бачив) вжахнувся: “Ой, тату, що ж ці большевики наробили!” Пляж, на Трухановім і галас численних купальників, що аж по цей бік ріки чутно. Дніпрова далечінь — голуба далечінь! (Куліш Микола... “Малахій”). Зустріч біля гетьманського палацу з старим нім. солдатом, частування мене цигаркою, а я його лимонадою. Захопилися розмовою, він провів нас аж додому і до хати зайшов. А що в хаті допіру вимили підлогу і дуже чисто взагалі, — він так хвалив, що пішов на кухню до мами вітати її за добре господарювання. У мами — мокрі закачані руки, і він потиснув вище ліктя. Обіцяв іще заходити.
Відбув регістрацію — • в пашпорті стоїть печатка: “звільнено від роботи”. Сьогодні дістав робочу картку з познакою “забезпечено”. Все це тільки завдяки хворобі моїй, що днями знову рішуче нагадала про себе черговим нападом.
З харчами погано — нічого майже нема на базарі і страшна дорожнеча. Заробітки теж дуже погані. Але не втрачаю надій.
Сьогодні одержав листа від Самчука. В ньому — захоплення моїми творами і така ще, між іншим, фраза: “Тепер я добре розумію, чому
ви не одержали ордена і чому Микола Хвильовий увігнав собі в лоб ту немоторну кулю”.
28.	VII. 1942 р.
Сон: Куліш Микола, що живе- просто на землі над якимсь, проваллям. Я теж над цим проваллям, на самому краю. Він має робити якийсь сенсаційний виступ по радіо, і я здивований, чому він мені про це не сказав. Він мовчазний і дав мені кілька тоненьких, але значливих змістом зошитів. Про його виступ сказав мені Сергій Пилипенко, швидко пройшовши повз мене і лукавенько посміхнувшись.
А днями снився Натан Рибак, що здалеку з хитро прижмуреними очима і своєю іскаріотською посмішкою заходив до мене, ніби для нападу, та не вдалось йому, — він віддалився з якимсь величезним натовпом. Пригадую, як він мені снився торік, другого ж дня після початку війни: у моєму кабінеті на канапі я його в постелі душив з насолодою і... він захарчав... я його задушив на очах у переляканої Ніни... і прокинувся з глибоким відрадним відчуттям. Як же цей жидок обкручував Корнійчука! Справжнє втілення маленького Юди! І я, рятуючи свій стан хоч на короткий час, примушений був писати про нього статтю. Я сам себе зневажив, і зараз мені огидно, але що можна було в тих умовах зробити? На жидівську гнучкість відповідати теж гнучкістю, аби лише найдорожча справа менше потерпала. Думаю, що коли б українцям властива була мудріша, еластичніша поведінка, вони багато виграли б. Наша прямовитість плюс упертість
 — це тільки наш примітивизм, І ХОЧ ВІД них віє здоровою певністю, але в наш час така саме зоологічна “цільність” дуже шкідлива. Може, зрештою, навчимося бути хоч трохи європейцями.
Ще глибше ненавиджу москалів, що стільки тяжили над нами своєю азіатською вдачею (якже! Слав’янська спорідненність!) і всіляко намагалися утримати наш народ у межах тієї пресловутої “первісности” й примітивізму, — широкої, мовляв, слов’янської душі, незайманої і тваринної. Будь вони тричі прокляті!
Пригадую: Ніна невдовзі перед нашою розлукою зловтішно сказала мені: “Ні черта із етой вашей (підкр. автора. Ред.) України нє вийдєт!” (Це — після семи років спільного зі мною життя, після того, як я уже в грудні 1941 р. відкрив їй цілком свої національні болі та прагнення і всю мою національну боротьбу в минулому. І це — українка, з кости-крови українка. Ні, вона просто — гадина. Вона, кінець кінцем, той же Н. Рибак, лише другим боком. Найгірша к.... — це к... із свого ж роду, бо тут цинізм, як органічний уже протест, не хоче і не потребує знати бодай найменших меж.
Прочитав “Протоколи сіонських мудреців” (П. Нілуса). Як що це підробка, то дуже вдала. Вражає.
Наполягаю на засвоєнні нім. мови. Пишу текст до короткометражки “Київ”, статті й фейлетони до ДНБ; готую новелю для Самчу-кового журналу, хочу й до бердичевської газети щось написати, бо дуже просив, спеціально заходив до мене днями заст. редактора;
працюю в правописній комісії... але голодний. Хліба обмаль, жирів майже зовсім нема, зелень та молочне на базарі страшенно дорого. Всі довкола нарікають на заборону довозити до Києва харчі. Ждуть, що ось-ось це мусить бути замінене якоюсь іншою постановою, що давала б можливість бодай мінімуму прожиткового, бодай сякого-такого забезпечення від голоду.
* *
*
Брати Винницькі. Обоє служать у житловідділі. Один — літератор ^Оув у нього днями на іменинному обіді), а другий — інженер. Літератор пише укр. мовою, обидва й говорять укр. мовою, проте обидва в Україну зовсім не вірять, а інженер одверто мріє про монархічну Росію і не приховує зненависти до всього українського. А в пашпортах визначені як українці. А дід їхній — поляк. А баба — чи то грекиня чи грузинка. Своєрідні метиси. Загалом — маразм. І вони теж якоюсь мірою репрезентують сучасне київське “громадянство”.
Іду вулицями — майже виключно російська мова. Майже виключно — метиси, покручі, перевертні, малороси, безнадійні міщухи, тупі консерватори, черносотенці, великодержавники1’ всіляка смердюча наволоч... Душно! Душно! Весь бруд тепер виплив нагору і мусує, як дріжджі, користається з нагоди, щоб десь зачепитися, пристосуватися, швидче закорінити-ся, пустити нові пагінці. Душно! Київ розкладений і продовжує гнити. Де ви, аборигени? Розбрелись, а решта десь принишкла по заному, — тоб-то кандидатом на трон російський. 'І кажуть, що за давніми якимись пророцтвами, найбільше в цій війні виграє жовта раса, отже — Японія. — Глупота...
* ❖
По київ, базарах розплодилось чимало ворожбитів та хиромантів. З різних кутків плодяться, як паразити, різні, кумедні іноді, чутки. Тут може, звичайно, діяти і большевицька агентура. А німці, на мою думку, зовсім невдало проводять пропаганду в нашій країні, багато чого не ураховують, користаються з методів застарілих. Аж дивно! Розумний такий, діловитий, нарід і так мало надає значення дуже поважній справі.
Згадався днями під час розгляду бібліотеки такий невдаха — • поет А. Дикий. У нього був лише один пристойний рядок: “Сьогодні сиву волосину я в себе вирвав...’’ А коли він якось поїхав на курорт до Криму, то звідти надійшов від нього розпачливий лист з благанням надіслати грошей, і в листі такі рядки:
Куди піду? Кому скажу я?..
Де візьму грошей на їзду?12)
Він був неймовірний брехун. Кажуть, що працював сексотом (поведінка його була взагалі підозріла) і зрештою на чомусь “засипався”, викрив себе — його й вигнали із співробітників НКВД. Приїхавши одного разу до Черкас, він назвав себе В. Винниченком (мав борідку і взагалі був трохи схожий з обличчя), але теж “засипався” і другого ж дня втік.
А коли на пленумі Спілки письменників йому закинули, що він у с-ці є баластом, Дикий цілком серйозно відповів, що жоден корабель чи самольот не позбавлений балясту, як чинника рівноваги. Отже й баляст, мовляв, у поважній будові конче потрібен.
2.	VIII.
Не щоденник у мене, а якийсь базарний кошик. Ну, хай. Тут — я сам, і ніхто мене тут не знає. Аби лише не забути потім — воно знадобиться. Шкода, що загинув щоденник торішній, а особливо той, з років 31-33.
Старший Винницький дуже обурений на українців що не цінують Пушкіна, аж тремтить, аж пінить. Хотілося йому нагадати з того ж Пушкіна:
--- І взагалі сказати йому про Пушкіна — великодержавника, безоглядного російського
шовініста, що плазував перед троном, величав товстозаду “Расєю”, зневажаючи в найцинічніший спосіб Європу, Наполеона, прогрес, упокорених українців, кавказців, поляків, славного Мазепу, якого він просто ненавидів.
А потім вирішив, не варт, недоцільно. Передімною — звичайнісенька великоруська тупо-хамувата свиня, а я буду “метати бісер”... Ах, як же ненавиджу я їх, оцих змосковщених виродків. Ненавиджу Москву!
Днями були: дружина композитора . . . ., якого больш. вивезли до Уфи, і з нею якийсь громадянин з Вукопспілки (я з ним познайомився раніш у Тичини, але не пам’ятаю прізвища). Вчора заходив інж. К..., що кінчив і-т з Ніною, тепер працює нач. виробничої частини на заводі, що колись звався “Ленінська кузня”.
Вже третій лист від Самчука. Попередження, що приїде його шеф д-р Аріо, директор “Д. Н. Б.”, який хоче, щоб я йому показав Київ. А вчора був Малиновський. Попередження, що сьогодні о 3-й прийде до мене з Аріо.
Днями з’явилась по всіх укр. газетах інформація через ДНБ про нашу правописну комісію — там згадано і моє прізвище. Поява цієї інформації дуже важлива саме тому, що там сказано: “В основу покладено академправопис 1929 р.” Отже для всієї укр. періферії буде вже ясна й точна орієнтація на цей правопис — 1929 р. Менше вагань, мудрувань і більше спільности, унормованої єдности. Я радий, що так широко видрукована інформація, бо це ж була моя ініціятива, і я сам виготував
для Малиновського матеріял. Що б там не було, а вся культурна Україна буде вже щодо правопису мобілізуватись в цьому єдиному напрямкові, тим більше, що в інформації на початку ж стоїть фраза: “При підтримці німецької влади’’ працює, мовляв, ця комісія. Отже для боягузів і русотяпів — досить певне застереження. Є чутка, що укр. письмо хотять перевести на латинську абетку, тому й затримується трохи друкування підручників. От коли б це справді здійснилося! Україна зразу переступила б чимало меж на шляху до Європи, а головне — ще рішучіше й остаточно розірвала б штучну, проте міцну, пуповину з Москвою. Пригадую, як про це мріяли ми ще в Вапліте. Навіть такий заядлий “плужанин’’ як С. Пилипенко піддався на наш заклик (нам це не випадало робити, бо одразу ж ініціятива була б паралізована, а він, як представник села, був тут добрим пробним камінем). Він тоді і проект виготував за зразком чеської абетки. Вже й засідання відбувались в буд. ім. Блакитного. Але все скінчилося крахом і погрозою з ЦК КП(б)У.
Сьогодні — • неділя. Знову сонце, хоч прохолодно після дощів. Квіти й зелень палають на балконі. Лесик гуляє надворі, про матір свою й не згадує. А про Харків і “бабу Женю” не хоче й слухати. Отаке упередження й від-труту закорінили в дитині ті жидівські прихвостні! Тим краще! Мама сьогодні збирається наварити вареників з вишнями — цілий тиждень перебирала якісь запаси пшениці, намочила, змеле тепер на муку, чогось підсипле, і будуть, каже, вареники. Добра моя, хозяйновита мама! Добре мати маму. Без неї мені зараз — хоч пропадай. А вона якось крутиться, щось вишукує, пристосовує, принатурює, сама воліє поголодувати, аби лише нам дати. Справжня мама, люба мама. Не знаю, як уже їй подяку скласти.
Останніми днями хворію — виразка мучить, нерви знову розпускаються, ніяк їх не стримаєш. Багато, багато довкола неприємного. Мимоволі діймає, гостро іноді чіпає. Заціплюю зуби, стискаю серце в жменю, але важко зовсім не реагувати. Довкола не гаразд — витримка потрібна величезна. І в самого в мене не гаразд — ще більша витримка потрібна. Знаю. Тримаюсь. Але скільки муки!
5 год. дня. Допіру був з візитою директор ДНБ з Рівного п. Аріо. З ним його уповноважений, що залишиться тепер у Києві, ще редактор укр. відділу ДНБ п. ... і місцевий кореспондент ДНБ — Малиновський. У мене вони застали 3... (голову мовної комісії) і літератора Вінницького. Останній прийшов несподівано, потрапив на нашу офіційну зустріч випадково і трохи перешкодив, бо при ньому ні я ні 3... не могли вже говорити так одверто, як хотілося. Розмова тривала годину — про справи культури української, про укр. мову, про газету “Н. У. С.” й невдалу роль Штепи, яко редактора. Аріо, австрійський німець, дуже добре володіє укр. мовою, стоїть щодо мови на засадах правопису 1929 р. Сказав, що цими днями вони пустили інтерв’ю зі мною — оте, що взято було в мене Малиновським ще місяців півтора тому. Цікаво, чи надрукує його тепер “Н. У. С.”? Зустріч ця, на мою
думку, матиме деяке значення, бо протягом години все ж таки ми встигли чимало чого важливого їм розповісти. Аріо просив додержувати звязку з його представником.
4. VIII.
Так, я невиправний романтик, наївна я людина. В цьому раз-у-раз переконують мене життєві факти. Але нічого. Раз я усвідомлюю свою наївність, значить ставлюсь критично. Значить, я все ж таки не дурень. І я себе цим не заспокоюю. Я не можу, не можу спокійно, задоволено жити. Бачу, розумію і роблю собі певні висновки. Вони іноді боляче крають серце, обценьками давлять голову, душу всю до краю стискають, вивертають. Така моя “наївність”, мов тортури.
Цими днями:
Візита до В. Г. Кричевського (увечорі в неділю). Величезна кімната на Житомирській, куди він переїхав під час пожежі на Хрещатику. В цій кватирі колись жив Соловцов.13) На стінах багато нових малюнків. В. Г. в чорному пальті, зігнутий. Жаліється на харчові нестачі, лиху зиму й тяжку перспективу нової холодної та й голодної зими. Про .... питає. Просить заходити. Конче вдень щоб на нові малюнки подивитись. Він багато тепер працює, сам дивується. Але так воно й буває: в скруті мобілізуєшся, знаходиш несподівану відпорність і енергію.
Вчора — Гоголевська вулиця, вся в зелені. Наче у Сквирі десь. П. П... Його клопітлива дружина. Хліб з маслом, (підкр. авторове.
Ред.). Пироги з вишнями. Вечірні прохолодні запахи з городів і садків, коли вертав додому. Схвильованість і важкі роздумування.
Вчора ж — знайомство на Малій студії з німецьким драматургом - сценаристом (забув прізвище). Пропозиція разом писати сценарій про партизанів. Блукання з ним потім по Жидівському базарі. Сонце, спека. Він усе шукає маленьких порцелянових образків давньої роботи, складає колекцію. Купив звичайного кошика з лози за 40 крб. — пошле в Берлін дружині! Злидні чи екзотика? Меткий, пронозливий чоловічина, хоч уже Літній. Вражений був неймовірною дорожнечою на базарі. Таки... злидні і таки... екзотика.
5.	VIII.
Встав о 6-й ранку. Тепер взагалі встаю приблизно в цей час, бо світла нема і лягати доводиться о 9-й. Так живуть майже всі кияни за винятком, звичайно, німців.
Цілий день з самісінького ранку мотаюсь по різних установах та організаціях — треба десь щось заробити, здобувати харчів, запасати на зиму дров, бо зима буде важка. Допіру, геть стомлений, повернув з Подолу, — пішки, звичайно. Скрізь тільки пішки: електростанцію переладновують на торфоопалення, струм виключений, трамваї не ходять. На Подолі оглядав музей переходової доби. Директор музею О. просить написати (за гонорар) спогади про початок війни у Києві та евакуацію письменників. Погодився.
У відділі мистецтв зустрів Є. Він до мене
вже кілька разів заходив, але не “застав” дома. Сьогодні прийде о 6-й, розповість про Уфу, де він був узимку, та про Ворошиловград, що в ньому до останніх днів падіння міста перебувала “столиця УССР”.
Зараз (2 год. дня) біжу до голови Шевченківського району .... клопотатися за дрова, потім до 3... у тій же справі. Побутова виснажлива морока. Справжня тиранія дрібниць. Але в цьому зараз — невблаганна категоричність самого життя.
6.	VIII.
Знову півдня в ходінні — • Мала студія (аж за Володимир, базаром), потім, — житловідділ (біля Сінного базару), редакція “Н. У. С.”, де взяв журнали й газети західноукраїнські для читання, нарешті — відділ мистецтв (Фундук, вул.), де мене запрошують консультантом у справах літературних і репертуарних. Треба діяти: під лежачий камінь вода не тече.
А загальне становище в Києві таке: вже два тижні як заборонено сюди довіз харчів із сіл, проте крамниць теж не відкрито. Міському мешканцеві хоч помирай з голоду, бо пайка, яку він (якщо працює) одержує, аж ніяк його не задовольнить, — лише огірків трохи та капусти. Хліба з 1. VIII. дають по 200 гр. і на службі на місяць — 1 клг. Ціни на базарі: хліб — 14-15 крб. за 100 гр., сало — 700-750 крб. за клг., масло — 800, пшоно — 22 крб. шклянка, сірники — 6 крб. пачка... А заробітна платня середнього службовця — 700-800 крб на місяць. От і крутись. Зі спекулянтами,
які дійшли ажіотажу, боротись, безперечно, треба, але робочого мешканця забезпечити якимсь мінімумом теж треба. Дивує мене ця неорганізованість і ця безпорадність влади. Вона межує з байдужістю і... злочином. Адже все це тільки на руку большевикам.
Був Є., але коротко. Прийшли інші й перешкодили розмові. Є. якийсь дуже розгублений, говорить безсистемно, сидить як на голках, хитрує. Каже, що втік з Ворошиловграду ще з двома, показує різні документи. Вже прописаний в цьому ж будинкові, легалізувався. Вигляд дуже непрезентабельний: хто дав йому сорочу, а хто — штани. Правда, Є. давно вже звик до розгардіяшного життя й подачок. Питаю: — А як же буде тепер з вашою дружиною й дітьми, що залишились в Уфі? їм тепер там нічогісенько не дадуть ще й виженуть. Вони ж підуть жебрати, загинуть. Чи подумали ви про це? — - “Подумав, — відповідає. — Все одно і я з ними там пропав би.” Дивне якесь ставлення. Тут не відчай, ні, а взагалі — страшна байдужність, несердечність і брак благородства. Взагалі — підозріле це все...
Каже, що мене там кленуть. Всі мої статті знають, переказують зміст один одному, але читала їх тільки верхівка, в загальному ж середовищі фігурують тільки назви та усні перекази. Була про мене “нищівна” стаття в “Комуністі”. Панч на якихось зборах потрясав руками й висловився отак образно: “Хотів би я зазирнути в череп Любченка, в його мозок — що він думав, коли зважився на отаку чорну зраду!” Ха-ха!
Втер я тобі, енкаведивсткий виродку, твого довгого й перебитого носа! А Стебун, коли до кімнати зайшов якийсь чоловічина подібний до мене і хтось сказав “А мені видалось, що де Любченко”, — Стебун патетично вигукнув: “Коли б це Любченко, я враз розрядив би в нього увесь оцей бравнінг!” Проте більшість, як каже Є., дивуючись моїй сміливости, в той час глибоко заздрять мені. Там усім заправляє Рибак. Жидки міцно зорганізувались, подобували собі з Москви якісь червоні картки й одержують збільшену пайку харчів. Решта має білі картки й просто голодує.
10. VIII. "
Знову холодно, наче жовтень. Бігаю по різних установах, добуваючи дозвіл на дрова. Це дуже важко, але тут уже мобілізую всі свої здібности й енергію.
Коли Є. зайшов у редакцію “Н.У.С.” і мав розмову зі Штепою, той спитав його: — Який орден був у Любченка?
Є. категорично заперечив: жодного ордену, і взагалі жодних відзнак Л. ніколи не мав. Отже — провокація продовжується.
В Педі-ті сьогодні мені сказали, що є розпорядження Райхскомісаріяту друкувати підручники для народніх шкіл за місцевим діалектом для кожної области. От тобі й маєш усталення єдиного правопису! Не про єдність тут дбається, а про роз’єднання, розслаблення, — “розділи й пануй!’’
І тут, безперечно, діють “штепівці” та “дудінці” різних категорій. Але видко, мають вони для свого “діяння” сприятливий ґрунт, мають на що спертися. Все, зрештою, ясно. Давно вже ясно.
12. VIII.
Є. розповідає: нещодавно, перед падінням Ворошиловграду на одніх зборах жидок — літератор з Одеси (Табачнік — прізвище — чи що) проголосив: “Нас немного, но ми євреї”. Жиди по той бік остаточно знахабніли, все, що тільки можливо, перебрали до своїх рук. Там їх скрізь ненавидять, одверто обурюються на них, вони це бачать, злішають ще більше, гуртуються ще тісніше і нахабніють до цинізму.
Характерно: не кажучи вже про захоплення ними в свої руки всього зокрема літературного процесу, пролазили вони дедалі глибше в найважливішу основу життя, в сім’ю. Ось:
О. Корнійчук — дружина жидівка (Лота)
H.	Фибак (жид) — дружина українка (сестра Корнійчука).14)
О. Копиленко — друж. жидівка (Ціля)
I.	Стебун (Кацнельсон) — друж. українка (співачка опери)
О. Кундзіч — друж. жидівка.
A.	Шиян — друж. жидівка
B.	Кондратенко — друж. жидівка
П. Усенко — друж. жидівка
Кіпніс (жид) — друж. росіянка
C.	Голованівський (жид') — друж. українка
Пріцкер (жид) — був одружений коротко
з українкою — і т. д.
Вчора 3. повідомив про можливість відрядження до Німеччини — від Генералькомісаріяту — для ознайомлення з новою Німеччиною і побутом укр. робітництва в Німеччині. А потім виступити з приводу цього в пресі.
21. VIII.
Соняшно. Справжній запашний серпень. На сонці тепло, навіть припікає. У холодку — зразу ж прохолодно. Почувається перша осінь. От узяти б рушницю та в береги, кудись у Сваром’я, до озер осінніх, до стіжків сіна!
Встаю о 6-й, лягаю о 9, щойно стемніє. Світла в хаті нема, лише каганчик. Хвороба мучить потроху. Бабу-лікарку кинув, ні чорта не допомагає. Влаштую трохи сім’ю на зиму й почну клопотатись про виїзд до Львова для лікування.
Сьогодні послав нарешті Самчукові матеріал до журналу: “Молодість” (фрагменти з повісті). Клопочуся, щоб придбати трохи меблів, поки є можливість. Працюю над субтитрами для фільму “Справа Стикса” й пишу текст для короткометражки “Київ”. Подав заяву про вступ до членів буд-ку вчених, що міститься в колиш. б-ку спілки письменників. Днями вперше по торішньому від’їзді з Києва зайшов туди. Підходжу до ґанку й згадую: ось тут стояла машина Корнійчука, я вийшов з сім’єю, мама плаче, проводжає, тут Маміконянц і Левітіна і К... — • прощають на дорогу. Вечір, нудьга, тривога, насторожені вулиці... Увійшов до будинку — аж не віриться, що нема вже жидів і всього того жахливого, пригнічуючого кодла. Нагорі в залі слухав доповідь пр. Оглобі-на: “Хто автор історії русів”. Сидів, поглядав на голі стіни, на ті ж стільці, той самий балкон... Скільки пережито в цій залі! Скільки сумнівів, поривань, затайних бажань, глибоких образ, кричущої кривди! Яке знущання
було над людьми і надійною зокрема. Але я зумів усе в собі приховати, з болем притаїти, нічим не викрити. Важко ж як було, Боже мій! Де тільки я, такий хворий, тих сил брав? Не дивно, що нерви геть опали. Сидів, і хвилинами здавалось, що там, при столі президії Корнійчук, або Рибак, Бажан, Іван Ле, Петро Панч, П. Усенко... І конче, конче закиди чи ущіпливі натяки мені, що я вже сім років нічого не пишу, одмовчуюсь: “Коли ж тов. Любченко знайде дар слова? Чому Любченко одмовчується?”. О, будьте ви прокляті! А ті збори в сутінках на початку війни — мітинги, відозви, заклики, обіцянки, присяги... Я ж однаково мовчав. Ні разу не виступив. В залі охопленій присмерком, бродила гостра тривога, терпко стискала серце. Я ждав. О, як я ждав! І радів, що почалася війна, що аж тепер нарешті якось я розв’яжусь із цими горлохватами, порахуюсь з усим цим огидним ненавидним кодлом! Пам’ятаю: вартував із Н... у спілці з 6 ранку й наспівував. Н.15) писав “патріотичного” вірша, а я все поглядав на велику мапу — вже було повідомлення, що взято Брест. Н. каже: “А війна, Панасовичу, на вас, бачу, добре впливає”. — “А вже ж. Мобілізуються тополі, і... весь організм, розумієте, збадьорений, піднесений. Воно й не дивно. Перемога ж все одно за нами. Правда?” Він поглянув пильно й запропонував запалити. Я з насолодою затягнувся й пішов до кімнати президії, ліг на канапі, задрімав. І на чорта потрібне було оте ідіотське вартування?16)
Зараз відбуваються бої на Кавказі. Десь там
Сочі, Гагри, Хоста, Сухумі. Чи доведеться ще на тих берегах покупатись?
Черчіль у Москві (Sic!), Сталінград у небезпеці. Індія повстає. Десант на береги Франції числом до дивізії геть знищено силами лише берегової оборони. Молодці німці — тут більше нічого не скажеш. Коли б вони тільки уважніші були до українських справ — і прихильніші. Коли б не припустили помилки, збайдужуючи й зневажаючи наші вимріяні прагнення й виправдані права.
Точиться чутка про ставку на гетьмана. Чутка дедалі настирніша, обґрунтованіша.
Є. розповідає: по той бік дехто з письменників і журналістів запевняв, що чув мене по радіо з Братислави, як я читав доповідь про укр. літературу. Заздрили, що я, мовляв, по Європі їздю й лекції читаю. А коли почався наступ Тимошенка на Харків і були вже у совет. часописах повідомлення, що нібито Харків напівздобутий, Громів і представник “Ізвєстій” нахвалялись: — Ну, теперь дрожі, Любченко!
22. VIII.
Субота. Вітряно. Трохи хмарно. А проте ще тепло, тепло — сухий, теплий, пахучий серпень. Учора: працюю над субтитрами, година І-ша дня, стукають, одчиняю, у дверях — незнайома, вже підстаркувата, огрядна людина в білому убранні і солом’яному “котьолку”. Сусідка, видко, показує їй, цій людині, мої двері. Незнайомий звертається нім. мовою: — Тут живе письменник Любченко? — Так, прошу. Заходить до кабінету, витирає піт з лисини й голеного обличчя, обважніло сам сідає на стілець. (Тип комівояжера доброї фірми). Ще раз перепитує, чи це я, й каже мені компліменти, що я добре розмовляю нім. мовою. Далі просить завтра об 11 год. зайти до Гестапо — 3-й віділ, кім. 22. І повторює сказане ломаною рос. мовою, просить занотувати.
Сьогодні був там (певен був, що з приводу Шпака) — виявляється от що: коли вартовий повів мене й одчинив двері кім. 22, там я помітив Штепу. Значить, продовжує христопродавець “капати на мене”. Попросили хвилинку зачекати в другій кімнаті, потім урядовець цей сам зайшов по мене.-" В кабінеті вже подав руку, одрекомендувався: Губерт. Молода ще, досить вродлива людина, офіційно - підтягнута. Розпитав коротко, як я втік, і як та чому я в Києві? Далі: чи я ручаюсь за... Є.? — “Ні, — кажу, — бо знаю його поверхово й разом з ним ніде не був.” Далі прохання: написати коротку характеристику стану укр. совет, літератури в останніх часах перед війною, а також тепер — хто з письменників є, яка їхня творча спроможність, чого вони зараз хотіли б, які прагнення й скеровання? — “Добре”. Але я зразу ж сказав, що теперішнього (підкр. авторове. Ред.) стану характеризувати не можу, бо мало кого бачив, мало розмовляв, сиджу через хворобу переважно вдома. Про решту ж пообіцяв дати на четвер. А Є., виявляється, посилався на мене. Спитав, між іншим, якої я національности, й докладно про національність всіх членів моєї родини. Під час розмови — стукіт у двері і зазирнув Дудін. От вони, значить, сюди вчащають — все штепинське кодло!
Вчора о год. 6-7 веч. були в мене подружжя П..., принесли трохи сала та яєць (П. приїхав з Христинівки). Стукіт. З’являється Самчук у чоботях, зарослий, запилений, дуже подібний до парубка з села. Він щойно з Харкова, їздив по Лівобережжю аж два тижні. А мені — лист зі Львова. Зиркнув я: ой, Боже мій, рука Рути! Люба моя, щира моя! — вона виклопотала виклик мені з генерал-губернаторства, що доданий тут же в пакеті. Вона просить конче приїхати. Всі львов’яне, мовляв, ждуть, улаштують, допоможуть лікуватись і роботу забезпечать. Тут же лист від спілки львівських письменників. І запрошення від краківського УЦК на роботу у в-ві. Значить Рута не забула. Значить — справді любить. Зоре моя, зорій мені! Ти ж, поза всім, справжня українка. Листи ще з травня адресовані на Харків. Вони вже задавніли, але спробую ними оперувати. Так чи інак, а у Львові я буду!
І листи, і Рута, і Влас, що живе зараз у мене — це як свято. Захотілося дуже, будь-що-будь, жити, творити, змагатись.
24.	VIII.
Уранці о 9 год. поїхав Улас. Провожав. Поцілувались. Дав на прощання примірник передрукованого “Посланія” Маланюка. Хоче його містити в журналі. Журнал вирішили назвати “Земля’’, буде видаватись у Харкові. На редактора висунуто П., хороша й по-професорському обізнана людина, але редактором,
думаю, буде поганим. Видавець Самчук. Журнал у Харкові, а видавець у Рівному. При теперішньому сполученні це зовсім нікуди не годиться. Самчук дуже вагається, ще невідомо, чи погодиться.
Позавчора були з ним на виставці київ, художників. Був з нами і В. (з Праги). Є хороші речі. Загалом — радісні, веселі фарби, переважає сонце й пейзаж. Дуже мало жанрових малюнків і майже відсутня історична тематика. Із скульптури запам’ятовується “Козак” й “Дон-Кіхот”. Все ж таки живуча наша нація! От художники (тут майже виключно українці) в таких тяжких теперішніх умовах зуміли дати чимало нових, хоч і невеличких обсягом, але вдалих творів. Тільки дуже дешево все поціноване (цінували німці) і більшість речей, всі кращі речі, вже куплені тими ж німцями.
А після виставки, коли зайшли до салону на Володимирській. В. В. К. розказав, що з цим цінуванням відбулась ціла історія: були протести художників, дехто забрав свої речі з виставки, але більшість, на жаль, злякалась, скорилась (совєтське виховання!) і тому залишились мізерні ціни. Так, негри й тут, — чи навчаться, зрештою, не бути неграми? Це ж мистці і мають право вільно цінувати свою творчість. Ніхто нічого тут і заперечити не міг.
25.	VIII. 1942 р.
Стало вчора темно — вечір — записувати вже не міг. Отже — • не вчора вже, а позавчора: Педінститут, святкування 29 річниці з дня
смерти Л. Українки. Повна заля людей, аж не вміщуються (3 год. дня) — і це виключно українці. Знайомство з єпископом Мстиславом — каже мені: “Якраз сьогодні про вас багато говорили”. Президія: 3., Форостівський (голова міста), Волконович (його заступник), С. (зав. ч відділом культури М. У.), Приходько (його заступник), дві сестри Л. Українки (літні вже, одна особливо подібна до Лесі), Драгоманів Світозар (як родич), я і Самчук. Занадто довге вступне слово 3. і занадто довга доповідь Б. (зайва декламація і в того і в того). Сцена добре вбрана, пахнуть на всю залю свіжі квіти й трохи прив’яла зелень, як на Зелені свята. В залі переважають українські сорочки на чоловіках. Є молодь теж в нац. убраннях. Після офіційної частини — розмова з сестрами Л. Українки про волинський український діялект, вплив польської мовної культури на українську, а рівно ж російської. Потім зустріч з дружиною Епіка (сестра артистки Нятко), яка перепинила мене на виході зі сцени і дуже раділа.
Коли почався концерт, ми з Савчуком пішли тихенько, поспішили до П., які нас ждали з вечерою. Ми твердо пообіцяли — отже мусіли бути у них.
Увечорі пізно Влас розповідав, який відчай його взяв, коли червоні окупували Зах. Україну. “Хотів, — каже, — скінчити, як Хвильовий”. Далі розповідав, як рідне село зустріло його особисто, коли він повернив у серпні торік додому — несли на руках через усе село, були палкі промови, парад української поліції і т. д. “І це те село, що я його перед 10-ма
роками залишив відсталим, малосвідомим”, — додає.
Уранці він багато розповідав про Закарпатську Україну. Потім про Маланюка...
Над вечір зайшла колишня бібліотекарка спілки письменників з листом від О., переданим з Білої Церкви. Він місяць тому потрапив у полон, просить допомогти звільнитись. Але що я тут можу зробити? Нічого.
26.	VIII. 1942 р.
Зночі влізло в голову (переклав у сні):
І всюди пристрасті фатальні Й від долі захисту нема...
 — переслідує не можу позбутися.
Вчора на Фундукліївській зустрів Н..., сам до неї признався. Взаємна радість. Стара вже вона, проте я впізнав її. Каже: Б. працює закордоном на дуже добрій посаді, він інженер-путьовик і гірничний інженер. Має незабаром приїхати у відпустку, тоді й мене одвідає. “Аркаша, коли ж скінчиться ця війна?” — і слово “Аркаша” дуже схвилювало, нагадало молодість. Записали взаємно адреси. Пропонував: щось, може, треба їй допомогти?.. — Ні, звикла, — каже, — вже сама себе зебезпечувати. О. В. помер (її чоловік).
Зустрів Ю. Тарковича. Здивованйй, що я досі в Києві, поскорює мене на Львів, на лікування. Каже, між іншим, що Самчук збирається на якийсь час переїхати до Харкова. А мені Влас нічого не сказав.
По всіх часописах в Україні з’явилось у перших числах серпня велике інтерв’ю зі мною,
дане від ДНБ. Тільки “Н. У. С.”, не друкувало, звичайно. Ну, це неважно: важно, що Україна знає.
29.	VIII. 1942 р.
У Губерта о 10-й ранку. Він звідкись щойно приїхав — неголений, стомлений, у брудних чоботях. Вибачається за вигляд, дуже взагалі привітний. Віддав статтю (вийшла пристойна, на мою думку, стаття, яку треба використати для преси). Просить докладніше розповісти, що являють собою наявні київські літератори, як мистці, чи можна було б заснувати з них спілку письменників? Каже, що треба було б розпочати видання художнього журналу, що взагалі він зараз опрацьовує питання київського культурного життя. Така, між іншим, фраза: “От театри... щось там не гаразд. Оперета, прикладом, “Вар’єте” досі працюють російською мовою. Це не годиться”. Я промовчав, але зрозумів, що цей натяк недарма. Каже, що до мене він звертається, бо ім’я моє, як письменника, зустрічав не раз, знає, що я — відомий український письменник, але, на жаль, творів моїх іще не читав. Записав мої анкетні дані (час народження, місце, походження, теперішня адреса). “Можливо, при нагоді зайду до вас. Дозволите?” — Прошу, прошу...
Два дні тому — стаття Е. Коха “Рік німецької України”. Закиди щодо Шевченка, бандури, мрійництва, а також — про емігрантів, наївно-вимогливих, що одірвались і не знають теперішньої України, нових специфічних умов. Лейтмотив: Україна — житниця Европи, її саме буде так використано, вона здавна призначена тільки для інтересів Німеччини. Ця стаття — промова, що була виголошена тижнів два тому. Ну, все ясно, як... “апельсин’’.
А допіру потрапила мені до рук “Фелькішер Беобахтер” від 25. VIII. Тут стаття: “Тоді на Дону: 1918”. Наведено цитату з Айнхорна, що Україна рано чи пізно відродиться (“Елада степів”), натяк на виправдані підстави для самостійництва, є компліменти українському народові, талановитому і мужньому, завжди *і тепер, констатація безсумнівної дружби з німецьким народом, найприхильніше ставлення до нього, тощо, є згадка про українські полки, які 1918 р. вкупі з донцями й німцями героїчно бились проти большевиків. Все це дуже знаменно, бо це — “Фельк. Беобахтер”. Отже, не випадковість, тим більше, коли згадати сьогоднішню розмову з Губертом. Симптоматично і... відрадно?..
Лист від Ніни. Зник Є. — учора вранці зайшов до нього якийсь цивільний, пішли разом і досі нема. Так розповідає його сусідка.
31. VIII. 1942 р.
Посилені чутки про передачу (звичайно, тимчасову) румунам Правобережної України. Про мобілізацію від 18-30 рр.
На душі порожньо, холодно. А по той бік душі — дивна як для серпня спека, а серед людей похмурість, приголомшеність, заклопотаність, недовіра, злість і зненависть, а в довколишньому житті (незакінчене речення. Ред.).
3.	IX. 1942 р.
От і вересень. Стало одразу прохолодно. Надійшла позавчора синя хмара — дощу не випало, але похолодніло, хоч сонця багато. Червоніє виноград на балконі. В тіні зразу почувається осінь. Де було те літо? Куди поділося раптом? Коли, коли воно промайнуло?..
Треба швидше ладнати грубку, запасати паливо. А це справжня проблема.
Лист зі Львова від Гр. Лужницького: про з’їзд укр. письменників у середині жовтня. Аж не віриться!
Сон: Тичина десь збоку коло мене, невдоволений з мене, а я йому знову кажу, що він — переляканий навіки інтелігент, що він тільки потайки любить свій нарід, а це не справжнє, не повноцінне почуття, що він все ж таки спокусився на большовицьку оману, запродався. Потім — ніби вернулись большовики, а я кручусь, не встиг утікти й не знаю, що робити. Але вони чомусь не беруть іще мене на тортури, придивляються, ніби хотять продовжити садистичну насолоду ката, націлюються. Я прокинувся. А коли знову заснув — • знову сняться большовики, жиди, жах! Я в якомусь саду сів із кійком, спочиваю під парканом і ховаюсь. А за парканом шум. Підводжусь, зазирнув згори — там притаїлись, засіли на мене двоє жи-дів-письменників. Один показує другому на мене пальцем, а другий, Кальницький, раптом каже: “А! Міністр народньої освіти!” — - і підводиться погрозливо.
Пополудні: був допіру Г. К., вернувся днями з подорожі до Слав’янська, звідки привіз сім’ю. Він залишає відділ мистецтв. Штат його інструкторів скорочено. П. (ін-р образотворч. сектору) одразу ж одержав виклик на виїзд на роботу до Німеччини. Потрібна знову робоча сила — напруження. Заарештовано Л., директора консерваторії, який щойно повернувся з подорожі до Львова. К. пропонують посаду голови райуправи Святошина. Я радив прийняти пропозицію. Кілька днів тому наказ штадткомісаріяту переключитись опереті “Вар’єте” тільки на українську мову. А вчора новий наказ: закрити взагалі ці театри. Костюк не розуміє чому. Я думаю для того, щоб зкорчувати пні українські.
Вели сьогодні полонених червоноармійців, люди давали їм, хто що міг. Метушня, збудження. Вигляд у полонених жалюгідний. Цікаво, чи так виглядають і британці, коли потраплять у полон?...
6. IX. 1942 р.
Неділя. Теплий вересень. Зрання викупався, міцно витерся — і в тепле убрання. Так роблю вже рівно місяць: звечора напускаю у ванну воду і, хоч вона холодна, проте вже звик, почуваю себе добре. Регулярно зрання — /г літри сирого молока, теж сприймається добре. Загалом трохи зміцнів, тільки дуже бракує поживних страв, а від учора закрили базар, закрили всі будки й кафе — тепер уже й цукерка малому не дістанеш, а з молоком і взагалі з їжою що буде — хто зна. Ой, тяжко.
Працював зрання, кінчав текст до фільму про Київ. Здається нічого виходить.
Був поет С., славний, приємний парубчак. Привіз листа від Самчука.
Ходив о 2-й годині по Київських садах. Дуже мені самітньо і сумно: скільки згадок і болю на кожному кроці, скільки тяжкого завдала мені й Ніна!
Проходжу повз магазини, колись заповнені продуктами, і ще сильніше почуваю голод. Проходжу повз колишній Театральний ресторан, а тепер на ньому “Нур фір..” — і заздрю, дуже хочу просто хліба й шматочок м’яса, якого давно вже не їв. Купив біля Софії у перекупки на хіднику грушку за 7 крб., довго міркував, синові занести чи самому з’їсти, бо на другу грошей не вистачило. В цей час наблизилось двоє угорських суб-офіцерів, — один, товстий та червоний, не питаючи, взяв грушку й кинув своєму чорному пуделю, а тоді вже: “Ісколькі стоїть?” і поліз у гаманець. Взяла гірка досада...
На колишньому будинкові купецького зібрання напис “Дойчес Гауз” — прибрано, чисто, життя вирує. А на Софії забутий, геть злинялий, як звичайна ганчірка, жовто-блакитний прапор. Вже й не розбереш тепер, якої він “масті”. Через те про нього забули й не чіпають — він там ще з перших днів “звільнення”. Що він високо (вікно останнього поверху) — це величньо, а що він такий-от — це жалюгідно.
В Укрфільмі максимальна платня для укра-їнця-спеціяліста 2.000 крб. і звичайна пайка, а незначний технік середньої руки, німець, одержує 22.000 крб., німецьку пайку й право на німецьку їдальню. От і маєш.
8. IX. 1942 р.
Нарешті сьогодні дощ.
Днями перечитував одеські газети (приніс П.) — журнал “Колокол” ч. 1, журнал “Смех” та кілька щоденних часописів. Усе російською мовою, про українське щось і натяку нема, крім хіба згадки в театральному огляді (журн. “Колокол”) про те, що “український театр нашел надлежащее ему место”. Це дослівно. Але в театральних анонсах нігде українського театру нема. А П. каже, що цей театр, — халтурне якесь збіговисько, — тулиться по клубах на околиці міста. В одній з газет є портрет вченого-молдаванина (забув прізвище) — він учився навіть у Сорбоні, а тепер дістав звання почесного члена Румунської Академії за розвідку, в якій доводить, що “Трансністрія” спокон-віку була заселена виключно молдаванами, що молдаванами були Петро Могила, Ів. Мазепа, Орлик та інші укр. діячі.
Сьогодні приїхав з Харкова Л. Д., привіз теплого листа від Царинників і газети. Каже: добре мене там усі згадують, зокрема в редакції, навіть убиральниця й швейцари. Один тільки одинокий Т-й лає (але це якраз добре!). Цікавй випадок — через день-два після мого від'їзду з Харкова в приміщення редакції потрапила бомба. Жертв нема, але от-от могли бути. Чому не міг бути жертвою хоч би й я? Все так умовно, химерно...
Споряджаю Лесика на село, — якщо вдасться.
10. IX. 1942 р.
Вчора перед світанком (ніч з 9 на 10-е) на-122
літ червоних літаків. Вибухи і постріли чутно було досить далеко, проте я прокинувся. Кажуть, були вони на околицях Києва. Це вперше з того часу, як Київ взято німцями.
В газетах: стаття А. Розенберга про потребу населенню всіх окупованих країн (цілком, без вагань і нарікань) підпорядкуватися суворим вимогам війни. Взято Новоросійськ.
В гром. житті: театр Вар’єте знову починає працювати (прийшов якийсь начальник з німців, заборонив передавати майно опері, лише підлягати їй по системі керівництва й працю продовжувати). Теж саме й щодо оперети. Дивно тільки, що створюється зайве смикання, безладність, які зовсім не властиві німцям. Очевидно це тому, що міняються часто начальники.
В хаті: напівголод, хліба їмо по маленькому шматочку, бо його вже на базарі зовсім нема, — нема й муки. Базари геть порожні, розігнані. Дозволена лише часткова торгівля у середу й суботу — по суті мізерна через великі обмеження. Під Київом скрізь густо стоять поліційні пікети й нікого не пропускають із харчами, конфіскують, заарештовують. Чи не тому воно, що Київ український центр?
13. IX. 1942 р.
Неділя. Сонце. Прохолода.
Рівно рік тому в цей час (9 год. ранку) їхав я із Сум на Охтирку. Втеча до Києва не вдалась. Вертав страшенно здосадуваний і хворий. Зі мною були в машині А., Б., Б. Про цю втечу слід було б окремо написати нарис чи
навіть оповідання. Як би ж не забути цікавих дрібниць!
14.	IX. 1942 р.
Звечора, о годині 11 знову червоний бомбардувальник. Гухкали бомби. Греміли постріли. Гуркотів мотор у дворі, — на башті нашого “Роліту” тепер прожектори. Але швидко скінчилися, і я та й усі ми спали спокійно.
Лист від Л. В. — вітає, що врятувався я від большевиків, каже, що Т... дуже за мене непокоїлись. А що в останньому листі до Рути я згадав і про нього, то й він ось пише. Значить, Рута листа одержала. Чому ж не відповідає досі? Нічого не розумію! Каже, ждуть мене у Львові. А як до Львова добутися? Це — проблема.
Лист від Ніни — сухо, офіційно, просьба надіслати адресу, бо хоче, мовляв, дитині гроші переказати. Дурна, дурна...
П. знову добув мені масла і яєць, — спасибі йому. Дуже він мене підтримує.
Пишу мемуарний нарис до музею. Текст до “Києва” давно готовий, але ніхто за ним не впоминається: д-р Ульнер, полетівши до Берліну, застряг там, а тепер виявляється, що його взято там до армії. З ким же розв’язувати мені справу? І чи заплатять тепер? Отакі “заробітки”... Погано, геть погано.
15.	ЇХ. 1942 р.
Вчора почав клопотання про виїзд до Львова. Підстава: офіційний виклик з Генерал-губернаторства, який прислала Рута. В штадско-місаріяті поставились уважно й прихильно,
скерували із своїм листом-запитанням до СД. Сьогодні був зранку в СД — тут справа ускладнилась. Сказали, що їм треба вияснити всі обставини і, залишивши в себе мої документи, просили зайти через тиждень.
Лесика, дуже можливо, виряджу через днів
4-5. От коли б справді пощастило!
Сьогодні дуже холодно, хоч сонячно. Чутка в дворі, що нас виселюватимуть, бо весь цей будинок потрібний німцям.
Читаю В. Садовського “Національна політика совітів на Україні’’ — дуже поважно, вдумливо, добре написано. Цю книжку слід було б за першої ж нагоди видати якнайбільшим накладом. Тут, на великій Україні вона зробила б величезне діло. Прочитав брошуру В. Дорошенка “3 історії української політичної думки за часів світової війни”. Теж добре, цікаво, корисно. Прочитав № 1 “Вістника” за 1939 р. (Львів, редакція Б. Окниша) — так собі, слабенька публіцистика, а прози зовсім нема.
Всі ми похворіли на шлунок. Зараз багато народу так хворіє. Запевняють, що від хліба — • хліб гіркий, важкий, розсипчатий, ще й пахне чимсь злеглим, наче цвіллю. Запевняють, що в ньому багато домішки проса й каштанів. Зараз чимало його лежить на полицях крамниць, і люди не беруть, дарма що їм належить і що взагалі тут завжди товпилась черга за хлібом. Чорт його зна, можна й отруїтись! Та ще мені з моїм шлунком — це просто заріз. А добути десь кращого хліба — нема навіть за гроші.
19. IX. 1942 р.
Рік, як Київ здобутий німцями.
Вчора вдень зайшов до інституту довідатись про дрова. Інститут замкнено. Чому? А сьогодні виявляється: прийшло вчора німецьке начальство, запропонувало протягом 15 хвилин очистити приміщення, залишивши в ньому недоторканими всі документи. Тут тепер буде, як сказано, німецький педагогічний ін-ситут. Що ж до українського, то нічого невідомо. В інституті якраз перший день учительської конференції, скликано 300 чол. Тепер їм ніде притулитись, нема можливосте й матеріали дати.
Секція мистецтв при відділі культури М. У. перестала існувати.
Рік тому в цей день я лежав дуже хворий у вузенькій кімнатці в Харкові. Паніка серед харківських письменників — ажіотаж евакуації. До мене все надсилають, повідомляють, пропонують, щоб брати виїздні талони на потяг і точно вказати день, коли я їду. Це були критичні, тяжкі, незабутні хвилини. Особливо заповзявся на мене Л. (Охвид (жид, секретар партосередку). А ще й Іра Дудник розповсюдила чутку, ніби я хвалю німців, запевняю, що вони порядним людям нічого поганого не роблять і не знущаються так, як це змальовує дурна сов. пропаганда. Я справді мав необережність таке сказати в її присутносте. Але хіба ж міг я припускати, що вона (та ще й родичка!) — • також с... буде?
20.	IX. 1942 р.
Скрута. “Роліт” виселюють. Вчора вже оголосили. Мені, правда, дозволено лишатися в своїй кватирі, але де певність, що через тиж-день-два не зміниться хтось із німецьких начальників (тепер вони міняються мало не щодня) і не запропонує мені виїхати за 24 години? Треба, поки тепло, домогтися іншого приміщення, десь далі від центру, і перебратися.
Скрута з грішми щораз більша: зароблених на кінофабриці ніяк не вирву, бо там чимале безладдя і договором роботу мою не оформлено. А продаж речей не дає того, на що я розраховував — не вмію я спекулювати, але доведеться просто рушати на базар і зайнятись комерцією.
Скрута з дровами — досі не привезли, хоч два складометри давно оплачені. А тепер інститут прикрили, і вся ділова господарська його робота припинилась.
Скрута з малим, бо виїзд його на Волинь теж пов’язаний з дошкільною секцією педінституту.
Скрута із власним здоров’ям: від цих грубих і просто шкідливих харчів почався у мене ка-літ, якого вже тиждень не можу спинити. Геть знесилився.
Страшна скрута, але треба, треба виборюватись і духом не- занепадати.
Нарешті лист від Рути! Яка радість!
21.	IX. 1942 р.
Ну, як не дивуватись? Позавчора сниться мені: добуваю я собі дві новенькі блакитні сорочки й одну українську вишивану теж блакитну. Питаю вранці маму, щоб це могло значити? Каже: буде якась приємна звістка. Не дуже я в це повірив, аж другого дня зовсім несподівано — лист від моєї дорогої Рути! Вона мені теж пише “дорогий Аркадій”. Це вперше так вона звертається. Вона була у Відні, там щось студіює, але що саме — не каже. Вона дуже стурбована, що я досі не одержав документів, посланих на Харків, і береться знову клопотатись за документи. Вірить, що вдасться перетягти мене до Львова й мене накачує такою ж вірою. Але в листі є дещо непродумані речення. — Коли б це зараз не дало якраз негативних наслідків, бо саме тепер документи в СД, і через три дні мені треба піти туди одержати остаточну відповідь. От і може статися, що навесні вона добула дозвіл, а восени сама ж його необережністю зліквідувала (лист ішов аж два тижні!). Ну, тепер уже все одно — як доля судила, так і буде.
А снилось іще, ніби я йду над широко розлитою мутною весняною водою, з якої стирчать верхівки затоплених кораблів тощо. Це — сліди сучасних боїв, руїна війни. Я проходжу над нею недокінченим мостом, дерев’яне брусся якого дуже слизьке. Але я дуже спритно перестрибую, перебігаю — і раптом мостовиння урвалось. Я спинився. Треба злізти поверхом нижче. Зліз. Тепер треба пролізти дуже вузьким риштуванням, біля якого стоїть варта. Зодягаю чорненьку шапочку, пригинаюсь, присідаю і, на диво собі, досить легко пролажу! Мама каже, що це дуже добрий сон.
І зараз же після цього снилось, ніби я опинився на естраді з якоюсь молодою дівчиною. В залі повно глядачів, які ждуть мого виступу. Я напіводягнений, але, не зважаючи на це, починаю експромтом веселий скеч. Дівчина розуміє мене з півнатяку, підхоплює, виступ відбувається прекрасно, глядачі щиро регочуться з моїх дотепів і, коли ми кінчаємо, щедрі оплески сиплються нам в нагороду. Завіса упала. Заля спорожніла. Я з дівчиною іду купувати якісь хороші речі, бо зразу забагатів. І всі зустрічні шепнуться, озираються на мене, вітають, запобігають, всіляко виявляють пошану й радість мені, талановитому життєрадісному артистові. Мама знову каже, що це прекрасний сон — великий успіх у житті.
І цієї ж ночі снилося, ніби я їв багато дуже смачних вареників із сиром. Тут уже мама уникає пояснень, лише зідхає.
23. IX. 1942 р.
Сьогодні помер Юрій Будяк-Покос. Похорон завтра на Куренівці.
Одержав листа від й. Гірняка й Гр. Лужниць-кого. Просять до Львова, ждуть нетерпляче.
Був у СД з приводу перепустки на Львів. Це вже втретє призначають мені і ніяк не можуть розв’язати справи — нема Губерта, від нього, виявляється, чимало залежить. Призначено прийти в суботу 26-го о 9-й годині ранку.
25. IX. 1942 р.
Спалахнула екзема, розкидалась по обличчі так рясно, що неможливо поголитись і на вулицю ніяково вийти — всі звертають увагу.
А тут якраз багато треба ходити: клопотатися за перепустку, харчові справи, грошові, продаж речей і т. д.
Почалась найбільша скрута. Зароблених на кіностудії грошей досі ніяк не вирву — хамське ставлення! Речі (килим, пано, фотоапарат) дуже важко продати. В кишені ні копійки. Третій день сидимо на куліші, суворо розподіливши хліб. Дякувати мамі, що продала на базарі якісь ганчірки, а то був би цілковитий голод. Завтра знову понесе продавати. Віддав сьогодні П. простирадло — може, виміняє на щось на селі.
Правда, дієта, хоч і примусова, але стримала мій коліт, що напався на мене цими днями. Виходить, справді: нема лиха без добра. Але що далі буде?
А за вікном чудесний теплий день. Дикий виноград на бальконі увесь став кривавого кольору. Фіялкові, білі, рожеві айстри похитуються під вітерцем. Одчинена кватирка й бокове вікно. Протяг легенький. Повітря, як ^кринична вода. Краса! Тільки б жити!
26.	IX. 1942 р.
О 9-й ранку був в СД з приводу перепустки. Губерт каже: “Що ж, не подобається вам у Києві? Хочете до Львова? На постійно чи тимчасово?
 — На постійно. А в Києві мені якраз подобається, тут же моя сім’я, мої родичі і взагалі це моє рідне місто. Тільки роботи нема. І потім — операцію конче треба зробити, а тут це неможливо.
 — 	Але у вас нема дозволу на проживання у Львові, тільки право на в’їзд.
 — 	Я думаю так: раз дозволено в’їзд, то дозволено й проживання. В усякому разі на місці, коли треба буде, я це все поладнаю. Я певен.
 — 	Ні. Тепер треба мати спеціальний дозвіл. Отже, я виясню остаточно справу в Генераль-комісаріяті. Приходьте через тиждень.
На цьому розмова скінчилась. Правда, додав іще він:
 — У нас письменників і так зовсім мало, а ви ще хочете нас залишити...
Все це, звичайно, дуже мене здивувало. Перспективи на виїзд геть захмарились.
Ах, так! Ще запитання:
 — Що то за з’їзд письменників має відбутися у Львові? І коли?
Я докладно розповів про листа від Лужниць-кого й про передачу цього листа до секції мистців.
Позавчора стало мені відомо, що до Педінституту надійшов лист з Берліну, де запитують і про мене... (Пропускаємо тут одну сторінку рукопису, де подано текст листа з Берлінської “Вінєти” з переліком кількох осіб, в т. ч. і А. Любченка, з вимогою подати точні дані про них, і обіцянкою клопотати про дозвіл тим особам виїхати до Берліну. Ред.)
Здається, Лесика таки пощастить 30-го відрядити на село.
Сон сьогодні: вперше за дуже довгий час бачив Юлька. Він був високо на горі й звідти дуже мене лаяв за якусь статтю. Каже: “Це належало б Вишні Остапові зробити — той
зробив би яв слід!” Потім я сварився з мамою за шматок якогось сирого м’яса (до речі, одержали пайку м’яса, і воно у нас іще не використане). Потім: уночі (місячно) якась дівчина увесь час при мені, вона хоче зі мною злягтися. Аж раптом усі пішли гуляти до млина, в сад, а я залишився сам на високому голому пагорбі. Я пішов з того пагорба, дорога крем’яниста, як у Криму, але задоволений, що взутий і що ступаю крутою дорогою вільно.
27.	IX. 1942 р.
Сон: десь у новій будові (ще риштування) на землях харківських, вже під німцями. С. (ім’я і прізвище письменника, що тепер в Україні. Ред.) дивується на мене, а Хвильовий у чорному капелюсі з піднятим коміром пальта про щось дискутує в гурті. Я до нього наблизився, він іде, поспішає. Я за ним. Він спускається вділ тією вулицею, що від вул. Красіна. Я кричу йому: Григоровичу! — • Агов! — од-гукнувся він і якось таємниче поспішає, поспішає...
Потім — іду великою битою дорогою. Праворуч провалля. Ззаду чую — теж ідуть. Чую: От я й кажу йому: Я — Маланюк!” Але я ще не повертаюсь, тільки думаю, що хвалько. Потім якось стикнулись на повороті, і я тихо, виразно одрекомендувався. Він — високий, товстий, грубуватий. Взяв записну книжечку й вичитує: “А Любченкові теж тут належить...” Не скінчив, проте я знаю, що це приємне щось, ніби хотять видати мою книжку чи що...
Екзема розкипілась страшенно. Я за два дні перетворився в потвору. Сьогодні неділя, сонце, тепло. Але я не можу вийти. Жах!
28.	IX. 1942 р.
Такої скрути я ще, здається, не зазнавав. Головне, що не сам, а двоє голодних ротів. В хаті з’їдено все до кришиночки. Грошей ні копійочки. І позичити ніде — вже позичено, де можна було. Вийти не можу, щоб загнати щось, бо обличчя все розпухло (ледве бачу) і все вкрите екзематозною корою. У такого й не куплять нічого. Мама вміє лише дріб’язок продати, на більше щось у неї розмаху й досвіду не вистачає. Третій день уже без хліба. А сьогодні вранці П. забіг: він у суботу під Козятином купив трохи масла й яєць, а поліція перейняла і все забрала. Ухнуло моїх останніх 200 карб, (позичених)! Ж. дала трохи квасолі, але її треба зварити Лесикові на дорогу — позавтра їде.
Все збіглось якнайгірше — аж дивно! Неприємність за неприємністю. Справді: де тонко, там і рветься.
12.20 дня. Допіру прибігла... дружина II., схвильовна, що так трапилось із моєю поїздкою. Принесла Лесикові кілька грушок і маленький пакуночок просила передати мамі. Розгорнув, а там сало! От пощастило!
12.30. Мама прийшла, на городі у Ж. картоплі накопала. Еге, та сьогодні ми будемо їсти! І як воно все збігається, як дивно в житті буває. Дрібниці це, але дуже показові. Отак — дрібниця та груша, що допіру я з’їв, а проте
вже лекше стало, бо від учора від 12 дня ще нічого в роті не мав.
29.	IX. 1942 р.
Сон! Дуже яскравий. Весна, село, дорога в болоті, сонце, тепло. Я подав руку Руті, і нам треба перейти через болото, через дорогу — напитися води он у тій хаті, ,бо вода там якась живуча, прохолодна, а нас мучить спрага. Перейшли протоптаними купинками, не заморившись. За нами рушила і до хати увійшла якась молода і жвава компанія — воду пити. На зустріч нам привітно вийшла господиня, півселянка, півміщанка. Але в цей час на Руту кинувся пес, такий невеличкий, бщяй, брудний, але злющий. Плигнув на неї. Здається вкусив. Потім до мене. Я затиснув його ногами так, що голова його опинилась у мене спереду поміж ніг, і вхопив за морду руками, міцно здушив за морду. Він же встиг зубами защемити частку мого тіла. Мені не болить, хоч знаю, що коли міцніше давитиму йому морду, то зуби вгрузатимуть у тіло моє й болітиме! Проте, давлю, бачу навіть на зубах окраєць мого тіда — • не болить. Руті кажу: пий. Вона п’є. А я зчавив морду уже так, що в собаки зуби хруснули, собака знесилилась між моїми ногами. ...І я був задоволений, що вчасно обмив тіло від собачої слини. Я тоді перехопив руку йому в пащеку, другою взяв нижню щелепу й сильним рухом роззявив, розірвав геть оту пащеку. Собака впав півживий. Я полекшено зідхнув, одкинув його ногою, випив кварту чудесної прохолодної води, взяв Руту під руку. Нам пропонують кальоші, щоб назад перейти
болотяну вулицю, але я, такий одразу повеселілий, збадьорений (радісно мені та легко) кажу: — Ні, ми й так перейдемо — там протоптано вже стежку!
Цей сон запам’ятався до подробиць і ввесь час стоїть переді мною.
А вчора теж снилось (взагалі останніми днями сняться виразні хвилюючі сни): їду на з’їзд письменників до Москви. Але їду з-за кордону, як представник незалежної України. В Гомелі пересядка. Зустрічаю в готелі Т... і X... (ім’я визначного письменника, що тепер в Україні, тому ім’я пропускаємо, хоч це й сон, а не факт. Ред.). Вони вражені, з підозрою і великим зацікавленням придивляються до мене. X. врешті питає: “Що ви тепер будете говорити?” Я просто, але з притиском: “Репрезентую й обстоюю незалежну Україну.” “Я теж репрезентую незалежну Україну”, — гордовито і якось злісно каже він, дивиться на мене так пильно й вороже, що я догадуюсь: упіймався. Це ж він, — догадуюсь я, — виїхав до Гомеля спеціяльно, щоб мене упізнати й віддати до рук НКВД. Куди ж я їду? Чого мені треба в тій ворожій Москві? Адже мене там враз ухоплять і знищать. Я ж — ідіот, коли сам лізу в руки ворогів! Ні. Назад звідси! І я кидаюсь поміж маневруючі поїзди, вихоплююсь на тормоз товарового, що йде назад, далі од Москви, до України. X. безсило метається, і я дуже здивований, що він став мало не енкаведистом. У сні він був мені особливо підступним, страшним ворогом.
Справи хатні: вчора протримались картоплею. Сьогодні вранці стукають — лист! — чую
якийсь жіночий голос. Сам я не міг одчинити, пішов Лесик. Листа передала й одразу побігла О. П. В ньому 200 крб. й прохання прийняти їх поки що замість невдалої купівлі масла під Козятином, та мовчати, щоб П. П. не знав — це, мовляв, у неї із схованки про “чорний день”, як у моєї Ніни в “образі”. Все ж таки мені щастить, вже не будемо сьогодні голодні, а завтра — середа, базар, мама щось продасть, малого завтра відрядимо на село, а самі далі якось перекрутимось. Адже я маю зароблені гроші, тільки вирвати їх не можу, та й вийти з хати не можу, поки не стухне трохи екзема.
ЗО.	IX. 1942 р.
Вирядив сьогодні свого синочка на Волинь у Любомль під Ковлем, а звідти їх перевезуть у с. Шацьке на Бузі. Там організовано українським громадянством добрий побут і навчання для дітей українських діячів Києва, щоб забезпечити їх від голодування, від страшної зими в Києві. Обміркував я справу всебічно, зважив до дрібнички і вирішив, що краще малого послати туди на зиму, бо невідомо ж, що з нами тут взагалі буде. Поїхав він, а мені жаль. Слабке воно і хороше, слухняне, розумне моє дитинча. Сумно мені сьогодні, дуже відчувається, що його нема, але сам він їхав безжурно, співав і обіцяв вернутись зміцнілим. Я його, правда, вже тижнів зо два готував до такого настрою. Так, це добре, що він поїхав: буде їжа, буде навчання, буде товариство, буде догляд. Тут, у Києві цього всього я не можу йому дати, а йому вже восьмий пішов. Добре, що поїхав.
Сьогодні вранці раптом блискавка, грім, рясний дощ. Саме тоді, коли їхав Лесик. Це теж, кажуть, добра ознака в дорогу.
3. X. 1942 р.
Нудьгую за Лесиком. Поки він був, не зверталося на це особливої уваги — був собі та й годі. А тепер дуже відчувається його відсутність, і шкода, що мало з ним говорив, ходив, мало розважав. Під час від’їзду поводився він дуже добре — сміявся, бадьорий був, розмовляв, як дорослий. “Жаль, каже, що я от їду. а тато такий хворий”. Це бабі вже на вокзалі. П. (новий зав. сек. мистецтв), що й своїх дітей відряджав, питає Лесика: — А за татом скучати не будеш? — Ні, — весело відповідає малий, — я буду до школи ходити! Вчора П., зустрівши мене, дуже хвалив малого. Справді, хороший він, імкливий, слухняний.
Вчора раптом принесли ордер — пропонують виселитись на Малу Володимирівську, де дають якихось дві кімнати. Мов грім на голову! Мене ж запевнили, що я лишаюсь тут. Упіймав управдома: що таке? Він пик-мик, виселяють, мовляв. Треба щось робити. З досади я, не зважаючи на екзему, поголився, побіг до німців. Нічого не помагає. Тоді до районової і{Штлоуправи — теж перспективи погані, пристойних приміщень нема. Увечорі бігав до Винницького, щоб допомагав — не застав. Біжу сьогодні.
Виселитись мені звідси вже давно треба. Внутрішній голос підказує, що я таки поїду кудись із Києва, а тоді маму конче звідси викинуть, і сама вона не впорається.
Вчора нарешті продав фотоапарат за 1300 карб. І сьогодні нарешті наїлись ми. Цілий тиждень голодували.
21.	X. 1942 р.
Дожився. Сьогодні третій день, як вийшов з хати, а досі сидів геть обкиданий екземою, розпухлий. Екзема ще є, але вийти мушу, бо виганяють з хати. Бігав учора вранці до К. (зав. міськ. житловідділом), дав він мені кілька записок на кватири, пішов я, поглянув — жах! Сьогодні бігав аж до Політехнічного інституту, там Володимирська райрада, а головою в ній К-к. Ходили разом, дивилися на приміщення — жах! Півзруйновані, з дірами, вимагають капітального ремонту. А надворі дуже вже холодно, і в мене почались невротичні болі шлунку. Я геть розслаблений, як побитий, і ходити не можу — ноги важкі, ноги тремтять...
Мама ще якось держиться. Куди ж ми підемо з нею? Що нас жде? Я вже зараз понатягав на себе всі теплі речі, а що ж зимою робитиму? Що, коли досі нема ні полінця дров і хати нема? І вдатися до когось по захист, по пораду нема. І грошей нема. І перепустки нема.
Я вже місяць голодую. Цієї зими, якщо лишатимусь у Києві, я, мабуть, не знесу.
26. X. 1942 р.
Два дні тому, — лист від сина, переданий П-м. Сердешне моє хлопченя. Пише, що в Любомлі з харчами краще, ніж у Києві, тільки хліба мало дають. Пише: живеться поганенько, сплять по двоє-троє на ліжку й днями виїздять до Шацька, “невідомо ще, як буде в Шацьку”. Пише, як дорослий. П-о поладнав там, що міг, дуже лає виховательку, яка байдуже поставилась до дітей, каже, що домовився, щоб у Шацькому дітей забрали в окремі родини. Каже, що Лесик трохи поправився, але кашляє. Боляче мені, тоскно, серце крається, але що, що можу я зараз зробити?
Ось тиждень такий хворий, що страх. Сиджу в кухонці при плиті, при вогні. Неймовірні болі шлунку. Зігнуло мене в дугу. Нічого не їм. Знесилився так, що й підвестися важко. А тут іще — холодні пронизливі дощові дні. А тут як на голках, бо майже щодня заходять німці й вимагають, щоб виїздити. Ква-тири нема. Ледве переступаючи, ходжу по житловідділах, по різних установах, прошу, благаю, дають адреси, приходжу на ті адреси: жахливі конури з вийнятими геть вікнами, без дверей, без опалення, без води, вільгість, бруд,, жах! Коли б іще був я здоровий — якось жвавіше крутнувся б і досі, може, щось уже улаштував би. А так — паралізований. Ні, ще в такому стані не був ніколи. Рвався до Києва, додому, а тут гірше ніж де будь. З хати виганяють і нема куди йти, крім як на вулицю, на дощ, на зустріч зимі.
Минулого тижня дзвонив до Губерта, просив призначити зустріч з приводу перепустки на Львів. Призначено було на сьогодні на З год. Приходжу точно, а його нема. Знущання. Не хоче,' видко, дозволити виїзд і крутить. Ну, й сказав би просто. Навіщо ці викрутаси? Завтра знову буду дзвонити, цю справу треба якнайшвидше
 та остаточно вияснити. Від неї ж залежить усе дальше моє життя. Життя? В таких умовинах, в такому безнастанному збігові найгірших явищ чи довго можна витримати зовсім хворій людині? Я дивуюсь, як іще я живу.
29. X. 1942 р.
(Четвер). Вечора ледве підвівся о 6-й ранку, цілу ніч не спав, були неймовірні невралгічні чи чорт знає які вже болі. Потопав до житло-управи — йду я тепер із кийком, зігнувшись у три погибелі, люди на вулиці насторожено й співчутливо позирають на мене. Ноги такі важкі, що ледве підіймаю їх. Звичайно, запізнився. Нач. К-й за 10 хв. перед тим виїхав на якесь засідання, але кватира на М. — Во-лодимирівській 60, за яку я змагаюсь, вже за мною “бронійована”. Треба швидше вихопити ордера. Треба прийти о 1-й дня, щоб уже не прогавити К-о.
Звідти рушив у СД навмання — може, впіймаю Губеруа. Позавчора теж був там зрання, ждав годину, але він був дуже зайнятий, просили прийти іншим разом. Ну, прийшов, почекав знову. Приймає мене. Бачить, у якому я стані, й питає, як справи.
 — 	Дуже погано, — кажу й розповідаю про хворобу.
Губерт співчуває. Потім запитує раптом про Корнійчука, що він докладніше собою являє, як письменник, людина, громадянин. Далі ще — про визначніших совет, укр. письменників. Назвав йому кілька визначніших.
 — 	Орденоносці? — питає.
 — 	Так.
 — 	А скажіть, — вставляє так ніби між іншим, — якого ордена і за що саме ви одержали?
 — 	Я? — Я ніколи ніяких орденів не одержував.
 — 	Хіба? — здивувався і виймає теку, а з. неї папірця друкованого німецькою мовою чорним шрифтом. ' — Ось точно мене повідомили... ось... Любченко має ордена Леніна.
Я на це просто засміявся й обурився:
 — 	Ганебна провокація, пане Губерте! Вас обдурили. Спитайте кого хочете, перевірте як хочете...
 — Значить, це неправда?
 — 	Ганебна брехня! Вас взагалі можуть обдурювати щодо мене, бо, видко, комусь дуже не подобається, що я втік від більшовиків, але ви, я сподіваюсь, уважно все перевірите, не дасте себе обдурити.
 — 	Ну, звичайно, звичайно. А знаєте, яку вам дають характеристику? Ви в Харкові найтісніше зв’язані були з націоналістичними групами, а в Київ приїхали, як закінчений стовідсотковий український націоналіст.
 — 	От що, пане Губерт, я вам на це відповім: нова брехня. В Харкові ні з ким я не був зв’язаний, що можна теж точно перевірити. Що ж до мого особистого націоналізму, то я почуваю себе сином свого народу, люблю свій народ і шаную його, але ніколи не був я таким дурним, щоб успіх і щастя його, народу, вбачати в крайностях. Скрайність — це не є вияв розуму, тільки безконтрольної емоції, а я вже не хлопчик, щоб жити фантазіями й дозволити почуттям та ефемерам заслонити здоровий глузд.
 — 	Ви в Харкові затримувались остаточно чи спочатку їздили до Уфи, а потім повернулись до Харкова?
 — 	До Уфи ніколи я не їздив. Я в Харкові затримався і там переховався.
 — 	А де ваша родина?
 — 	Тут у Києві, я ж вам казав уже не раз. Я ж повернув додому, розумієте?
 — 	Ах, так, так! — ніби згадав він, а тоді каже, що коли я хочу для лікування й переведення операції поїхати до Львова, то мушу подати заяву на його ім’я й прикласти до неї висновок лікаря, який обґрунтовував би таку мою потребу виїзду. Я подякував. Наприкінці ще раз питає мене, що поробляють місцеві письменники.
 — 	Але ж, пане, я вже не раз казав вам, що ні з ким із місцевих письменників не зв’язаний. Не знаю їх. Крім того, цілий цей місяць я пролежав безвихідно вдома. Що ж я можу вам сказати? І повторюю, ці письменники мене зовсім не цікавлять, не потрібні вони мені. Скажіть ви мені краще; чи взагалі є тут у Києві якісь справжні письменники? По-моєму, нема. Принаймні, я не чув ні про кого, крім, померлого недавно Юрія Будяка. Отже, і не питайте. Чого не знаю — того не знаю. А не вірите — перевірте. Це так само легко встановити, як і те, що я не орденоносець.
 — 	Ґут! — веселенько підвів він руку й простягнув мені. — Приносьте або пришліть заяву й посвідку від лікаря.
Я вийшов, неймовірну почуваючи втому.
Так, хоч блиснула мені тепер можливість поїхати на операцію, розв’язати якось нарешті справу з лікуванням, але хвороба так мене скрутила, що особливої радости я вже не відчув. Та й не відомо ще, чи пощастить поїхати — все зараз таке умовне, випадкове.
Сьогодні добув ордера на приміщення. На нього, виявляється, претендував К-е і спізнився по ордер тільки на один день...
Днями дві цікаві зустрічі. В сутінках стукають, приходять до мене М. Б-й та ще хтось. Виходжу до них у кабінет, свічу сірника просто, щоб зорієнтуватись. Мені рекомендується невідомий, середнього росту, худорлявий, приємний з обличчя чоловічина:
 — 	Б-ч.
А потім ще запитує:
 — 	Пам’ятаєте?
 — 	Ні.
 — 	А Тетіїв пам’ятаєте?
 — Ну, звичайно.
 — 	А 19-20 рік у Тетіїві? Повстання пам’ятаєте?
 — 	Ну, ще б пак!
 — 	От і я там був. Я, правда, порівнюючи з вами, був малопомітною людиною, а все ж учасником був.
 — 	Та хто ж ви, га? От, єй-бо, не пригадую собі.
 — 	Яз Бурковець студент тодішній, син священика з Бурковець... От. (Пропускаємо тут пів сторінки рукопису. Ред.).
Друга зустріч тими ж днями з В. К-м, якому я свого часу дуже допомагав виходити в
люди, як молодому письменникові. Опасистий став. Вигляд куди кращий, ніж у редакції було. В новому убранні. Цигарки “Київ” палить. Приїхав, як «касир банку з того містечка на Звенигородіцині, де він тепер живе, — - приїхав вантажною машиною до тещі, привіз їй картоплі, борошна тощо. Взагалі вихваляється, що йому дуже добре живеться. Це й видко. Аж неприємні були ці вихваляння й ця ситість. Розлягся у мене на канапі дуже не-примушено, цигарки дорогі смалить, розповідає про свої (досить сумнівні) бойові подвиги — він під Київом ніби то потрапив у полон. Я зрештою спитав його, що він робить, як письменник?
 — 	Нічого.
 — 	Дуже погано. Не маєте права байдики бити. Молодість, вільний час, сприятливі умови... та яке ви право маєте сидіти склавши руки? Чи ви вже зовсім не почуваєтесь українцем? Якщо наступного разу, зустрівши вас, я довідаюсь, що ви так само продовжуєте байдикувати, я перестану вас поважати!
Я його добре викартав. Він погодився зі мною, запевнив, що працюватиме. Присутній при цьому В-й енергійно мене підтримав.
Отак, чого доброго, можна й померти. Розумію, почуваю, що живу останніми рештками сил. Не стільки фізичними, як духовними. (Підкр. наше. Ред.). Примушую себе жити.( Наказую собі рухатись, наказую ще триматись. Ще трохи. Ще. — Встань, піди, повернись, зроби, подумай... І бачу, так, бачу, що це ходить хтось другий. Один “я” наказує, а другий силоміць виконує. Але як довго можна отак протягти? Хвилинами перший “я” каже: “Аркаша, погане зовсім діло. Жаль мені тебе, Аркашо! До чого ти дожився? І що ти встиг зробити? Нічого. Нічого ти ще поважного не зробив. А от, мабуть, помреш. І все це так несподівано. І виходу нема. Жаль, жаль мені тебе, маленький мрійнику, дурненький Аркаша, хлопчику нетривкий, обмежений з провінціяльної сквирської гімназії... Жаль...” І коли я думаю про те, що жалію себе, — стає мені страшно. Пожаліти самого себе, — це вже справжнє безсилля, безнадійність. Найгірше, найнебезпечніше, коли мужчина почи-' нає себе жаліти, впадає в сентимент.
Але виходу справді нема. Коли б не така тяжка хвороба, я, безперечно, ще крутився б туди-сюди, я ще вискочив би з Києва до себе на село, сам підживився б і маму підживив. Я тоді й до Львова конче добувся б — чи існували б тоді для мене оті кордони (тим паче, такі умовні) й різні бюрократичні приписи? Я й Лесика забрав би до Львова, і маму.
Та ба!.. Лежу, як колода. Мене корчить від болів у три погибелі. Мені вже й не хочеться нічого їсти, хоч мама невідомими шляхами дістає десь по-трошки молока або колотухи. Не їм, не можу. Часто вонітую пекучою від квасів рідиною, що збирається у шлункові неймовірно великою кількістю, але намагаюсь робити це так, щоб мама не бачила, щоб менше вона хвилювалась. Мерзну страшенно — не тільки тому, що в неопаленій хаті нашій пара з уст клубками летить, а й тому, що дуже виснажений, дуже схуд і, скільки б не зодягав на себе барахла, як щільно не вкривався б, — однаково тремчу. У ванні зіпсувався кран, там безнастанно дзюркотить вода, і я, слухаючи її падіння, знаючи, яка вона там холодна, здригаюсь раз-у-раз. Вона, ця біжуча вода, мучить мене цілу ніч. Мені хочеться ще тепліше вкритися, конче хочеться окунутися в справжнє ласкаве тепло і спокій (ото щастя!) і заснути навіки. (Пропускаємо тут % сторінки рукопису. Ред.).
І я самотній. Страшенно самотній. Тільки мама зі мною. Але мама є мама. З нею не про все й поговориш... Ах, коли б мені хоч трошки більше сил! Я ще поборовся б!
На Малій Володимирській (колиш. Столи-пінська) 60 — моє нове помешкання. Височенний будинок на горбі з трохи романтичною брамою виглядав назовні ніби замок, але моє приміщення у цокальному поверсі пів підвал. Його можуть бомбувати (занадто показовий об’єкт), але я гарантований. Там жив якийсь дентист-жид, досі ще залишилось лікарське крісло у сінях. Управитель, як виявилось, колишній учитель середньої ШКОЛИ з П... під Сквирою. Дуже добре до мене поставився. Та мешканці цього півпідвалу, що переносяться до іншого приміщення ще тижнів зо два триматимуть тут свої речі. Отже, справа затягується.
Нарешті Винницький приніс трохи грошей за субтитри до кінофільму. Казав, що нова дирекція вважає мій гонорар занадто високим. Годі! Більше для них нічого не робитиму. Це вже не скупість, а цинізм.
Характерна картинка з останніх днів на розі
146і
Фундукліївської й Нестерівської, де тепер — закритий магазин лише для німців. Привозять туди велику хуру білих булок. Запах б’є на всю вулицю. Перехожі зупиняються, зупиняюсь і я. Нас дедалі більше. Вже велика юрба. Можна подумати, що тут сталась якась особлива подія: когось заарештували, хтось б’ється, нещасний випадок... Ні! Це величезна юрба жадібно п’є запах свіжого білого хліба, голодна виснажена юрба. Вона стоїть мовчки. Вона дивиться похмуро. Німці носять хліб і зиркають на юрбу підозріло, трохи сум’ятно, наче злодії. А юрба все зростає й похмуро мовчить. І за цією мовчазністю клекотить глибокий гнів і злість. І тут один одного розуміють без слів. І здається щохвилини — кинуться, розхапають цей хліб, розтрощать воза, розгромлять магазин. Ось-ось станеться щось страшне, непоправне. Не забуду ніколи тих застиглих з іскоркою злоби очей і того кричущого мовчання.
А вода з кранту у ванні все капає, капає, дзюрчить, аж наче свердлить наскрізь мене всього. Слюсар не хоче направляти — йому байдуже, бо він з цього будинку виїздить.
Мене огортає неймовірна втома і... раптом якась цілковита дерев’яна байдужість до всього, до всього.
Піду ляжу, добре вкриюсь. З головою.
