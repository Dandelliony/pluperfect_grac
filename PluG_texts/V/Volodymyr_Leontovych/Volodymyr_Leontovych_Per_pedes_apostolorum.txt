PER PEDES
APOSTOLORUM
ОБРАЗКИ З ЖИТТЯ ДУХОВЕНСТВА НА УКРАЇНІ
Написав
Володимир Левенко
г
Вам, мій коханий, шановний вчителю-друже, присвячую з най-щирішими любов'ю, поважанням та вдякою сей твір свій. *
Автор
Посвята Василю Симиренку.
I
Жабодраківський батюшка панотець Макар Калитка повернувся додому з повітового міста, а саме з повітової бурси, невтішний та незадо-волений. Що ж бо й дивного, бо повернувся він не сам, а довелося привезти і Наумчика, як ласкаво називав батюшка свого дорослого вже синка-мазунця Наума. Довелось, бо Наумчик, досягнувши вищої кля-си синтаксису, не зваживсь ступити на важкий шлях філософії та через чотири роки мов захряс непорушний побіля пишної її брами.
Від міста до Жабодраківки неблизько; їздив отець Макар по-хазяйсь-ки, то й наслухавсь Наумчик батькових дорікань і геть-то вже досить. Короткі промови не до смаку були отцеві Макарові, й менш над усе шкодував він свого язика на людську пораду. То й з бурсацьких воріт аж до власного дворища угрущав він синові з велехвальною пильністю. І поважна батькова промова дотяла, либонь, чуле серце Наумчикове не менш за стусунки на вибоях або дзенькання дзвоників пари батюшчиних лошат, що на знак, мабуть, Божої ласки необхідно слідують кожну попівську кобилу, бо, прибувши додому, він заледве привітався до матушки та мерщій дременув на задвірки, де досвідним оком порядного господаря з одного погляду зважував поступ батькового господарства: де що полагоджене, скільки і яких телят, лошат і ягнят повиводилося та скільки зажив батюшка якого добра.
Прикмети незадоволення виразно позначилися на обличчі Наумчика.
—	Тільки на язик острі, а придбати, так кебети нема, — бубонів він незадоволений батьковим порядкуванням.
Сіно в панотця не було звезене, повітки не полагоджені. Не можучи терпіти такого недогляду, Наумчик напався на наймита:
—	Що се у вас за безладдя?! Чи не можна ж було загадати парафіянам поробити що треба?
—	Та й загадували ж, — виправлявся наймит, — і виїздили, щоб сіно звозити, так дощ перешкодив.
—	А вдруге не зважились загадати? Не перепалися б, і вдруге виїхавши для батюшки!
Але ж правдивий гнів Наумчиків досягнув найдужчої сили, коли він побачив якусь-то почвару, що надіслав панотцеві козак Семененко, коли Калитка прохав в його кнурця задля плоду.
—	Ні, таки твій панотець Макар позбаловує тут людей та й переведе парафію на таке, що і після його хто батюшкуватиме, то долю свою прокляне, — нападавсь Наумчик на наймита, що, і справді, засоромлений за свого панотця, не знав, що й відказати.
—	От мати хазяйнують, — так, так! Зразу хазяйку знати, — вже веселіше, і навіть з якоюсь шаною, додав він за хвилину: — Бач, скільки самої дробини викохали! Сьогодні ж гайда на досвітки! — закінчив він, заспокоївшись.
—	Добре, на вас там дуже Параска чекає.
—	їй ще чого?
—	Дуже журиться: неволить її батько заміж.
—	То і з Богом Парасю, коли люди трапляються.
—	А вона виглядає, що ви скажете.
—	Яке моє діло? Я їй — не пара. Погуляли... обридло вже!
Тим часом у горницях панотець Макар, бідкаючись, оповідав паніматці їхню пригоду. З цієї розмови не міг він, запевне, заспокоїтися, то й не присідаючи топтався по хаті, широко мотаючи руками.
Матушка, слухаючи, сперла лівий лікоть на праву долоню, злягла на шульгу щокою та журливо хитає головою, бо шкода, хто й зна як шкода їй сина. «Не того шкода, що не «вмітиме» він фільософії, що по тому і навіщо вона, адже ж і мій піп Макар не дуже утяв з фільософії, а батюшкує ж на честь чести», — гадає вона. Так же відомо гаразд матушці, що тепер без тієї дурниці годі вже на батюшки зазіхати і шкода їй робиться великої парафії, карбованчиків, панахидних книшів та ільнового* збіжжя, що підуть марно до чужих рук попід самим носом коханого сина.
Та матушка практична людина: меткий розум не дає їй захряснути на самім смутку, а стежить вже за думкою, як би хоч манівцями вивести Наумчика на просторий шлях на злість навісним бурсацьким попам; а насамперед метикує заклопочена матушка, як би приладнатися і втихомирити батюшку, щоб не вигонив він з серця і так вже зажурену дитину, а краще і сам став на пораду розгадати лихую годину.
—	І не гріх вам, панотче Макаре, так лаяти, так порочити власну дитину? Чи ж воно винне, що науки вашої не подужає? — обізвалася Калитчиха стиха.
—	Оступайтесь, оступайтесь за вашого мазунця, балуйте! — напа-дається на відповідь панотець на свою стару і, як на правду, даремно. Наумчик бо з-поміж дітей швидше його, панотців, коханчик. — Будуть з його за вами люди!.. Не подужає! А горілку пити подужає?.. А по досвітках байдикувати подужає?..
—	Соромилися б при старості згадувати, — не маючи що відповісти, ображається матушка. — Схаменіться-бо: чи ви ж знаєте, чи ви ж бачили?
—	Люди бачили! — гримає батюшка.
—	Люди? Може ті ще, бий їх сила Божа, котолупи бурсацькі? Язиком, коли не схочеться, і не те ще сплескати можна. А ви! Де б пожаліти, де б погадати, як дитину з лиха визволити, ще і раді на бідного хлопця напастися!
Та батюшка, поки не заспокоївсь, начисто не має охоти прислухатися м’якої поради. Згадує він свій сором за таким сином, згадує гроші, марно запаковані на бурсу, згадує злидні, що треба сподіватися Наумчи-кові і, відтак ще гірше лютуючи, ганяє по хаті.
—	Вигадуйте ви, як хочте, куди увіткнути свого мазунця, чи до свиней, чи до гусей, а в мене отари нема, чередників не треба, то я і чути про його на хочу, хай, як знає, сам крутиться!
Проте поміж сердитих думок все частіше подекуди зачинає з’являтися панотцеві думка, що з дороги годилося б смикнути пуншику, на який споживляє він доброї оковитої, що виробляють її на сусідській винниці його ж таки парафіянина.
Таких хвилин за принадною думкою сердиті слова зачіпаються, трохи й не так легко плинуть на батющині уста. Матушка ж, гаразд розуміючи, які то бажання посіли її панотця, ладнається з їх покористуватись. То за її загадом і самовар з пляшкою не забарились, з’явившись несподівано на столі, повертаючи думки панотцівські на більше лагідний шлях. Полег-шаючи рух їх прикметними порціями пуншу, отець Макар міркував спокійніше і не забаривсь, погодившись, що не буває такої напасти, щоб не можна її обминути, та й став справляти з матушкою таємну, а й дуже цікаву пораду. Широке знаття людського життя і звичаїв, однаково властиве обом порадникам, — найкраща порука великої вартосте їхньої розваги, і небавом воно запевнило обох, що їхати у консисторію та везти з собою якісь-то дарунки на знак шани консисторським чинам, для їхньої справи неминуча потреба. Так само годі було змагатися, що для більшого утвердження давніх приятельств, підмога котрих може бути потрібною на той час у Губернії, необхідно справити бенкет.
Хто гаразд тямить, що то за консисторія і скільки кошту збавляє батюшкам кожне стрівання з консисторськими приятелями, той не здивується і не обсудить журби та вагання панотця з жінкою над цією думкою.
Серед сього гаразд зрозумілого смутку з’явилася матушці думка, що, пишно малюючи матушчин хист, значно закрасила старим неприємність зверхзвичайних збитків. Старі потішалися, міркуючи хоч надвоє з них покористуватися. На бенкеті не минеться без консисторських паничів, то й нічим не пошкодить пошукати долі своїм попівнам, забравши їх дві чи три із собою. А за дочками навідданні в панотця Макара, як заведено і в кожного батюшки, не чулося недостачі. В таємних думках,
що поділялися сам на сам батюшка з матушкою, ввижалося їм одне, а може і два, весілля, як послідок такого заходу і нагорода за їхні труди.
У дальшій розмові обидвоє цілком погодилися, що прохати Наум-чикові знов пристановища у бурсі і необережно, і не варто; бурсацька наука, як можна було пересвідчитись і за давнішого часу, була доволі зрадлива для його, то хоч кошту і не минеться без лиха, а певніше обрати той спосіб, за яким і усі панотці колись здобували собі посади з ласки Єго Преосвященства, бо хай закон і лихий, та отець Макар мав певний досвід, що людина проворна, з глуздом, та ще на мазі скрізь і влізе, і вилізе без перешкоди і придобно.
Належало ще обрадитися за дорожні лаштунки, та у цій справі панотець Макар з жінкою — відомі митці, і хто не схоче заробити собі віковічного дурня, не сперечатиметься запевне, що за них ніхто не вгадає відбутися як не як, а дешевше.
Калитки погодилися: набравши усячини з запасу, по дорозі заїздити від попа до попа на гостини, щоб не втрачатися у городі на покупки, а в дорозі на себе і на коней.
Е, дарма що отець Макар непоказний з себе, дарма що на йому задрипана ряса, що схуд він наче тараня, а зігнувся, мов та карлючка; дарма що з бідних, мов вискубаних, кісок його чи й на поганеньку горстку волосся вистачить, а на вигляд він наче заляканий; дарма що люди його не так-то шанують та чи не з огидою кажуть за його: «Ат такий піп нега-вурний», або просто «осудовище»; дарма що у бурсі він пристав ще геть від кінця, а поки казань прокаже, намекається не згірш «шльонського» барана, — та розгадав він свою справу так хоч би й кожному. Є таки розум в отця Макара: натоптана голова, глузду в неї за копу не забереш! Він, що йому треба, гаразд тямить й не змилить. А як хочте до правди, то й сам він за себе так розуміє, ціни собі малої не покладе... Ми з ним якось потягли трохи оковитої, так ще і не побагато, так він мені так же докладно виказав.
— А ну, — каже, — ви б того покоштували, що нам з жінкою довелося: шестеро дітей, та усі дрібні, як намистечко, та усіх і вигодуй, і до ума доведи. А діти ж в мене, дякувати Господеві, сини попами, дочок неабияк повіддавав, а парафії були усякі; були і бідненькі попереду, треба ж якось було з них попокрутити та й витягти. Зміркуйте оце, та тоді вже й кажіть, чи то ж не через заздрість люди мене здирщиком та скаредою дратують, та чи було ж мені коли з богослов’я побагато вичитувати, щоб вам казані хороші промовляти, а то отак, як Пилип з конопель: пуць, та й годі.
Так воно на те і виходить. Не вгадаєш, чи здирщик, чи ні, чи дурень, чи ще може й розумний? Міркуйте, як знаєте!
Тиждень перегодом з Калитчиного дворища викотилася, простуючи на губернію, довга, простора балаґула. Халабуду нап’ято рядовиною, спід викладено доброю копицею сіна, а під його понакладано барильців з наливками, кошиків з крашанками, куликів з борошном, збанків з вареннями та повидлами, навіть пов’язані курчата і поросята і багацько іншої всячини. Поверх сіна, головами під саму шопу, у тісноті, та бодай у злагоді, затаїлись в додачу три попівни та три поповичі панотця Макара.
Задля цікавого ока сторонніх людей лишалося геть недосяжне потайне життя, заховане у безодню дивовижного повозу.
Цікавому тільки і можна було безперечно бачити самих шановних батюшку з матушкою, що з цілком неповинним виглядом посідали наперед халабуди, ні від кого не криючись. їзда панотця Макара була не з швидких; як господар порядний, не любив він збивати марно худобу, та й багацько людців випереджало поволі панотцівський повіз. Оден з них, що тільки відвернув від шинку, де шкапинка його, хоч не дуже вже сита, мала досить вільного часу відпочити та вистоятись у холодку, чогось-то почав підзорити, що батюшка глузує з його коняки. Маючи так пильний догляд за своєю худобою, він, запевне, не міг попустити її зневажити та на оборону її доброї слави даремно завдав своїй кобильчині великого хлосту, щоб, випередивши, збити панотцеві пиху. Несподівано ж швидко досягнувши мети, приневоливсь він кинути випередки та почав зневажливо чіпати панотця Макара.
— Чи не на сало повигодовували кабанів, батюшко!? Чи то ж так бігають коні?! Вчіться-но в мене, як треба бігти, бо якби я був попом, мені б сором було так їздити.
І без жалю та безперестанку заходився він лущити свою безщасну коняку, аж та, шалено сіпаючись, бігла над силу, марно силкуючись втекти батога. Але і тим не заохотивши панотця до випередків, бо, не схильний до марної пихи, Калитка лиш усміхавсь собі у вуси на такі непорядні вчинки, маючи на увазі, що коні за його доглядом, певно, будуть ціліші, мусів задерикуватий чоловік з соромом, якщо мав охоту соромитись, відчепитися від шановного панотця.
Щоб не було, а, їдучи здосвіта, панотець Макар не спізнився, а приспів на обід ще і загодя у те село, куди й хотів, до того батюшки, де і ладнався обідати, верст за ЗО від Жабодраківки. Попа того звали Дем’ян Опанасо-вич Храпко-Буланий.
II
Храпко-Буланий був вже не молодий, але дуже статурний батюшка. Хто й знає, де вже знайти такі широкі плечі, могутний зріст, здорове черево, червоний вид та дебелу сизу носяку, здовбану печерями, якими наділила
 доля Дем’яна Опанасовича. Темні, як після дощу стиглий терен, очі його блищали жваво і молодому на заздрість; дужий регіт, як з бочки, гучно й бучно розтинавсь за отцем Дем’яном, аж двигтіла уся його постать. Він сам хвалився, що, йдучи на Йордань, вигрівав хрест руками, спити й з’їсти, то й кожному видко, що здужає за десятьох. Учився він у бурсі, з бурси не схотів у попи, і років з шість відбував становим та, перегризшись і осоружившись там, на уряді не вдержався та тоді вже впрохався у батюшки. Був він вдачі веселої, невинної та завзятої, був моторний і практично розумний; що робити доводилося, робив шпарко, не вагаючись, а проте найчастіш до ладу; та більше любив спочивати, гуляти та пиячити, любив, як там кажуть, життя і його радощі. На попівстві не відкинувся він звичок станового: лупив кожного, та й з кожного, лаявсь добірно, аж хороше, пиячив, гульвісничав, водився з молодицями та з дівчатами, грав у карти, а замолоду то навіть часом бивсь навкулачки і витанцьовував по весіллях, звичайно, як під чаркою. За життя своє дозолив людям на велике спасибі, накоїв декому лиха, та все мов не тямлячи, з веселим виглядом, з щирим усміхом. Якось навіть теплого ще чоловіка поховав, бо той вмер на страсну суботу, так не хотілося родичам ради Великодня хати смутити, не хотілося ще, може, щоб часом небіжчик не віджив. То що—Дем’ян Опанасович і сам про те було згадує, а люди жахаються, усміхнеться й відказує: «Хай Бог милує, на що йому уставати?! Вмер, то й вмер, вічна йому память, нам з ним вже не бачитися і не балакати!»
Матушка у Дем’яна Опанасовича маленька й у зморшках, як засушена груша, шамкенька та чопоруха, скупа та цікава. Чи на сміх, чи на диво невпинний отець Дем’ян де у чому боїться і кориться своїй матушці, мабуть, чи не самої її і боїться на цілому світові, звичайно, поки перед очима. Дрібненька матушка цупко тримає свого попа, ввесь зиск його під її строгішою вивіркою, перед очима в неї Дем’ян Опанасович таки долічується чарок, щоб не перехилити якої зверх призначених, скільки ж можна випити Дем’янові Опанасовичу; а коли вже досить, твердо визначено умовою між ним та матушкою, і за останньою дозволеною чаркою матушка без довгої балачки бере з столу та заховує пляшки аж до другої страви. Умова ця склалася запевно не зразу, замолоду батюшка довгенько попосварився з матушкою, поки його найменше та її найбільше погодилися. На те пішло, мабуть, років зо два, та і мала силу умова ця тільки сам на сам, не при людях, та поки батюшка не сп’яніє; як же ж доведеться йому повернутись додому під чаркою, достається тоді вже глядіти матушці більше себе, ніж пляшок, віддаючи їх батюшці головою. Щодо іншого — голова був батюшка: без дозволу його матушка не зважиться нікуди поїхати, бо панотець зіб’є бучу за коні та за непорядки; частенько погукує він грізно на усі горнички, як часом обід зварено негаразд або у хаті що не до ладу, бо хоч і наймає наймичку, та кожен
недогляд вважає за матущину провину. Треба ж бо, щоб жінка пантрувала господи. То його право, і паніматка тоді повертається прудкіше, щоб втишити, догодивши, батюшку. От так зжили Храпки-Булані увесь вік, здається, щасливі та задоволені одно одним.
За день, як пригостили Калитки, сталася Дем’янові Опанасовичу пригода. Літньої доби за господарським клопотом давно не впадалося йому погуляти: одно матушка не пускала, друге й сам бачив, що ніколи, то й занудився. Спиняв він себе, спиняв через силу, а піст від того осоружився ще, мабуть, гірше, й кортіло хоч раз стрепенутись гаразд та поласувати, а тоді хоч і знов у ярмо. Здавалось, до речі й складалося: пан з того села, збираючись святкувати іменини, попрохав отця Дем’яна відправити молебен, а відтак і на обід. На імениннім обіді без чарки не буде, то й заздалегідь смакував батюшка «велике розрішеннє», а перевелось на таке, що і розказати ніяково і сміятися б можна, якби не так вже погано. По молебні припрохує пан гостей до закуски, а не по закону. Годилося б вперед «благословіть, батюшко» попрохати, та, бач, по модному звичаю і батюшку не те з усіма «у одну колоду мішають», а ладнаються ще на крайочок відсунути. Звик вже до сього Дем’ян Опанасович, по панах бо і скрізь так, а десь там глибше на серцеві крутить, не любив він нових звичаїв. Ну, та за стравою непокоїтися не годиться, а за веселими думками усе лагідніше здається. Взявся панотець до закуски і розійшовся, сієї-тієї розказує, представляє; гості регочуться, сміється і господар, а Дем’янові Опанасовичову те і духу завдає; далі більше, далі більше, зачали пані одна по одній чогось оступатися. Отець Дем’ян не дурний, помічає, та те ще й дужче його проймає; він вусом моргає, очима грає, та остріше перцю засипає. Немовби і розказував прикладно, та, мабуть, десь не оберігся, щось як бевкне, панночки усі вростіч, як горобці, гості годі сміятися, тілько очима одне на одного лупає, а господар присікався:
—	Ви бо, батюшко, легше, — не годиться такого варнякати!
—	А що? — питається Дем’ян Опанасович, остовпів, то й не вгадає зразу, як відказати.
—	А те, що тут є і панії і панночки, так треба оберігатися.
Скипів тут Дем’ян Опанасович та й заходився вичитувати: усе вичитав, що з давніх-давен на серцеві вагою таїлося:
—	Аз якої це речі ви заходилися навчати мене, неначе дитину? Я — батюшка, мені вас вчити, не вам мене! Батюшці перша честь, перший шматок годиться, «благословіть, батюшко» — он як треба, а не те, що наші пани оглядаються, куди б батюшку запхнути, як би батюшка де на хорошому місці не сів, як би батюшка чого не бевкнув...
—	Вибачайте, — відказує пан, — що ж робити, коли і справді батюшки бевкають, коли і справді вони не шануються, звичаїв не знають, поводитися як гоже не вміють, аби чарку понюхав, впиваються...
Такого наплів, так батюшок у «качество» укачав, що його як послухати, так попам хоч і на сонце не дивися, а вже просто мерщій у свинивець.
Розсердився Дем’ян Опанасович, так скипів, аж не влучив і відказати; буркнув щось тільки про Ноя та Хама, навдогад, що, мовляв, нестатечно прикопуватися та вишукувати, чим би з батюшки покепкувати, та й сів мовчки до столу; так, ані пари з уст, увесь обід і просидів, тільки того що їв, а і чарчини не покуштував, дарма, що припрохували, а по обіді мерщій додому.
Не пив Дем’ян Опанасович і гостюватися не схотів, та що в тім за користь, ще гірше за душу підводить, не роздратує ж хіба, на чужий бенкет дивлячись. Не здолав панотець далі терпіти і наважився як-небудь відгулятись. Грошей у його не було, усі поховані в матушки, та на завтра випадало свято: сподіваючись багато зиску, ладнався Дем’ян Опанасович, щось затаївши від матушки, з дому нишком змельнути і завіятись.
Другого дня, виряджаючись у церкву, довгенько топтався, вагаючись, панотець, чим забавити б свою паніматку, щоб до церкви вона не приходила. Притьмом би треба було панотцеві, щоб не бачила вона, чи багато іде частикових, чи густо сиплеться у кошик. Та не часто щастило Храпкові одурити дотепне подружжя і, зневірений у власній кебеті, не стак то до речі він вигадав, обізвавшись, відходячи:
—	Ти, стара, сьогодня до церкви не іди, вже поклопочись за обід, щоб кращий був... бо, може, чи хто не над’їде...
—	Кому б там, хіба кого кликав?..
—	Ні, не кликав... Та щось так здається, може, панотець Іван або панотець Петро...
—	Чого б там,., а може... Гаразд, не піду, поклопочуся, — ще не підзо-рячи, відказала матушка, наміряючись послухати панотця.
Та тільки Дем’ян Опанасович — з дому, матушку посіла непевність. «Хто там робочої доби заходився по гостях їздити», — знепокоїлася вона: «щось тут не так, щось тут не так, щось піп мій лукавнує, чогось він, мов шалений, сновигає, чи не надумав пиячити на мою голову? Побіжу, лишень, гляну нищечком, які заробітки, а то ще одурить», — і, нап’явшись хусткою, паніматка, як була, не прибравшись, побігла до церкви.
А у церкві зиск був, очевидячки, гарний на диво: люду — сила, батюшка визирає весело, моторно переходить по церкві, молитви проказує ходячи, Євангелію вичитує, тільки гуде, знати, що хоч роботи й багато, та він, знаючи, як біля чого заходжуватись, її не злякається. Раз у раз загадувалися панахиди, несли часточки, чисто як бджоли у вулику, тілько тієї і відміни, що бджоли усі мед зносять, — усі і поживляють, а тут зносили усі, а поживляв то сам піп.
Скинувши звичайним оком скрізь по церкві, матушка відразу зважила усі найдрібніші ознаки, бликнула ще заради цікавості, хто є у церкві з парафіян значнішого стану, та хутенько і подалася додому, щоб почесні люди не вгледіли її непатьохою, щоб і піп не помітив.
Відправивши службу, тільки у господі повинен Дем’ян Опанасович не зазіхати ні на чай, ні на закуску, а насамперед похвалитися матушці зиском і доручити його їй до схову, бо ще у сінях стріває вона раз у раз панотця привітно питанням: «А що, як... чи багато?» — хоч за довге життя укупі гаразд помічає і по вигляду панотця, що той відкаже.
Як завжди, Дем’ян Опанасович почав викладати з глибокої кишені семигривеники та п’ятаки на стіл перед матушкою, а маленькі унучата, що на той час гостили в Храпків, і собі стовпилися довкола, зацікавлені дізнатися про дідів зиск, як лисичата коло старого лиса, коли той притягне зайча або курку.
Заробіток був, справді, дуже гарний; матушці починало вже робитися соромно, що даремно погрішила на свого попа. Старі з утіхою і шпарко одне поперед одного лічили гроші, і рахунки їх опоживляли-ся веселою розмовою, проте батюшка щось крився з очима, і матушці те здалося непевним. Полічивши виявлені з доброї волі панотцем гроші, вона пронизувато глянула на його і невпевнено похитала головою:
—	Знов потаїв? Скільки? — докірливо запитала вона.
—	А отже не потаїв нічогісінько; помилилася на цей раз, — негаразд завіряючим голосом відказав Дем’ян Опанасович.
Та після довгих літ досвіду, гаразд знаючи звичаї свого подружжя, матушка не задовольнилася тим завіренням, бажаючи краще упевнитися, власноручно обшаривши панотцівські кишені. Ухиляючись від такого кривдного трусу, батюшка сам своєю необережністю підловив себе, бо, схопившись занадто шпарко, примусив забряжчати затаєні у кишені гроші, до чого самі вони, либонь, не мали жадної охоти.
—	Блящать, блящать, у кишені! — підняли лемент дрібні унучата, плещучи у долошки та гасаючи довкола по хаті. Панотець, засоромившись, стояв мов обшпарений; паніматка, промовляючи докірливі слова, хитала головою.
Що гроші були, було певно, та матушка не вправилася ні виправити їх, ні ще менш полічити, бо у хату вбігла боса і задрипана наймичка, голосно, немов з переляку, оповіщаючи: «Щось приїхало!»
Храпки обидвоє захапалися на рундук вітати гостей. Біля його стояла знайома Калитчина балаґула, і поки що сам лише панотець Макар мостився з неї злазити. Гості були малознайомі, Дем’ян Опанасович заледве пригадав Калитчине прозвище, проте вони з матушкою обидвоє радо припрохували гостей до господи.
Одначе Калитці дісталося впевнитися, що недаремно поховав він «своя чада» десь глибше, бо привітність Храпчихи прикметно поменшала, а вид її почав невтішно осовуватися, коли за старими Калитками посунули з балаґули усі їх попівни та поповичі.
«Чи вона ж коли випорожниться, ота балаґула?!» — з ляком оглядаючи славетний Калитчин повіз, безнадійно гадала Храпчиха, рахуючи, скільки-то треба усячини, щоб вконтентувати таку орду, як нишком звеличала вона Калиток. Навпаки, Дем’ян Опанасович, живо зміркувавши мистецьку Калитчину вигадку, як і сам штукар не тільки з користі, а і з охоти, дуже нею втішався, тим часом уважно і залюбки накидаючи оком горбоваті та гладкі лона старшої Калитчиної попівни, що і торкнувся їх, звичайно ненароком, коли припрохував її на дверях у хату.
Панночка привітно захіхікала на такий Храпковий жарт і, відразу оклигнувши з дороги, бадьорненько ухуркнула у хату.
Гості не встигли ще оглянути горнички, а Дем’ян Опанасович заклопотавсь вже за закуску, тим більше залюбки, що мав тепер добрий привід потішити себе; на людях бо матушка не зважиться йому перечити, хіба б вигадав він що зовсім не до речі, та й то з обережністю, і най-частіш, якщо батюшці не в охітку слухати, на свою ж голову.
Незабаром Храпчиха зненавиділа гостей, бо Дем’ян Опанасович зачав вигадувати таке несвітське, немов би зсунувся з глузду, звелівши унести пляшку сутого руму № 145.
Почувши такі нікчемні вигадки, Храпчисі, запевно, ніяк було вже терпіти далі. Мов ненавмисне покинувши двері з гостино! хати не щільно причиненими, почала вона топтатися біля них, киваючи у щілину на Дем’яна Опанасовича, та той не мав, либонь, охоти до поради з подругою, бо усе відвертався від дверей, неначе нічого не чув і не бачив. Знепокоєна долею безщасного руму, що мусів безневинно загинути, не змоглася вже Храпчиха додержувати обачності і заходилася рипати дверима дедалі усе необережніше. Бачачи, що від неї не відкараскаєшся, Дем’ян Опанасович таки приневолився вийти та за дверима і ускочив у хамазію.
—	Чи ти звелів давати руму?!.. — повстала на його матушка.
—	Еге ж, голубко, унеси нам пляшечку, — маючи ще надію підбадьоритися, люб’язненько відказав панотець.
—	Перехрестись! Тю на тебе! Чи ти не здурів? Чи не знаєш, коли руми люди п’ють? Чи до тебе ревізія, а чи благочинний, а чи, може, женихи — золоті снопи, до дочок поприїздили?..
—	А як в нас немає дочок, чи то ж гріх, щоб на нас так кара, щоб і руму не пити? — запитавсь відмогтися жартами Дем’ян Опанасович.
—	Бач, бузувіре! Самому кортить, то й радий кожнісінького напоювати. Не діждеш, щоб я на тебе та на тих, що припленталися, руми збав
ляла! Бий мене сила Божа! З роду, з віку того не буде, і не турбуйсь, і не вигадуй й самою горілкою та наливкою, п’яниці ненажерливі, пельки позаливаєте!..
Не можна вгадати, о скільки бучний зробився б нарешті гомін збентеженої матушки, здіймаючись усе вгору та вгору від тихенького шепотіння, якби Дем’ян Опанасович не завважав краще ураз спинити свою язикату подругу.
—	Цить, квочко! Неси, коли кажуть! — пошепки, але досить завіряюче, гримнув він, підсовуючи здоровенного кулака під самий ніс матушці і, сердито повернувшись від неї, подався знов до гостей.
Матушці лишився один лише порятунок з нещасного збитку і, правду мовити, вона широко з його скористувалася. Знайшовши надпиту пляшку, де заледве блищало руму на самому денці, вона, складаючись на ймовірність панотцівських ротів та носів, щирою рукою доточила її міцним спиртом.
Розмова в панотців спочатку велася з обережністю; розпитували, хто як живе, та чого і куди їдуть Калитки. Звісно, люди незнайомі, то й не вгадно, хто і як про що мислить, то щоб не склалися пльотки і не дійшло що пусте до архієрея. Одначе обом, а Дем’янові Опанасовичові то й зовсім, спинятися не вподобалося дуже, а за кілька хвилин виявилося, що й нічого було ховатися, бо думками панотці погодилися. Як же унесено закуску, та хильнули по чарці, то й повелася чисто приятельська розмова, як звісно, попереду про церковні справи, та за цими питаннями і незчулися панотці, зближившись і до власних потреб, де цікавість речі сама розчиняла їм душі та полегшала мову. Найдужче допитувалися вони один в одного, скільки бере другий за вінчання, хрестини і інші треби, — з непокійною жадобою дізнати, чи не бере той більше, чи не можна б і собі більше узяти. На цьому виразно почули панотці одностайність своїх бажаннів, і хоч для звичайности лишили ще у розмові деякі невеличкі перемовчки, та вони аж нічого не перешкоджували панотцям обопільно розумітися; і коли, полічивши звичайні попівські заробітки, зняв Калитка пекуче питання: «Скажіть же, панотче, з чого ж тут нам, попам, визволятись?» — Дем’ян Опанасович, побідкавшись вкупі на злиденність панотцівського життя та важко зітхнувши, почав несподівано вихвалятися трудами своїми, що за вік свій поставив вже аж три церкви, а зараз ставить і четверту.
З заздрісним похапом не втерпів не спитати Калитка:
—	Як це вам так пощастило?!
—	А що ж! Справді, таки пощастило «підняти труда для Бога на рамени своя», — присвятившись, відповів Дем’ян Опанасович. — Люблю «труждатися» для Бога і завжди шукав доброї ниви до праці, навіть гнобительство і утиски стерпів за свою ж щирість від консисторії за
чиїмись заздрісними доносами, та, з’явившись на ясні очі Преосвященного, під многомилостивою рукою його знайшов пільгу й оборону. Вип’ємо за Преосвященного, — спасенна душа! — додав Дем’ян Опанасович.
—	Вип’ємо!
Ковтнувши чарку й, засукуючи лівою рукою просторий правий рукав, щоб узяти з миски пиріжка з сиром на закуску, панотець Дем’ян провадив далі трохи на інший «кшталт»:
—	Це, бачите, хто зубатіший, той свого не впускає. Я моїм парафіянам не потураю, мужикові ні по що у зуби глядіти, мужиків як слухати, — в них ніколи на Боже діло грошей не буде, а Боже діло не жде...
Очі панотця Макара миготіли по хаті заласним огнем. «І не тікає ж», — запекло гадав він, заздрячи отцеві Дем’янові.
—	А як мужиків гаразд прикрутити та пошорохати, та, де скоком, де боком, де лайкою, а до кого і піддобритись треба, то й справа ітиме, як віз на мазі, — розійшовшися, напучував Дем’ян Опанасович. — От хоч зараз я таку красуню-церкву своїм селянам поставлю, що вони і роти пороззявляють та мені ж дякуватимуть, а спитали б ви, скільки я з ними за неї гріхів набрався... Та Бог за таку церкву і гріхи подарує, — реготавсь він і, наливаючи знов по чарці, додав весело, — люблю догодити Богові, люблю созиждати дом його.
«Ще б то, — гадав Калитка, — ще б то! Прилипає, мабуть, тобі від Божого дому, несита пелько! І щастить же от так ненажері!..»
Одначе казав він щось зовсім інше:
—	Белехвально, велехвально, — промовив він кілька разів поважним голосом, міркуючи, як би й собі досягти такої хвали та щастя. — Скажіть же, будь ласка, — додав він, і голос його затремтів, либонь що з цікавос-ти, — як ви ладнаєтеся з вашими парафіянами, що ви їм робите? І я ж бо не ворог своїй душі, і я б радійший... хто і зна як... заробити у Бога, та нічого ж не вдію з тими бузувірами...
В панотця Дем’яна щира душа і поділчивий розум, він ніколи не буде критися, радий кожному порадити та чим знає переділитися:
—	Тут, панотче, насамперед не потурайте! В мене часом аж пелька дереться, а я свого догукаюся, а тим, що притьмом напосідаю. У одній парафії ще церква може і років з двадцять стояла б, нічого собі була церква, та вже ж комусь її пересипати треба, ну, то й прийняв я труда на себе. Як узявсь, як узявсь, аж осип, поки на моєму сталося... Я таки вмію тими дурнями повертати, ще становим бувши привчився, вони в мене шовкові, бо знають, що я не жартую, і бояться.
—	А як поскаржаться? — раптово та з жахом запитався Калитка.
—	Е, не поскаржаться; перемовчуть любісінько, аби б ви не поступалися: вовка лякатися, то і у ліс не ходити. Майте собі: аби мужик бачив, що ви у пани не шиєтесь, аби вважав вас за свого, зроду не пожа-
діється. Одно — він свого брата оберігається, коли той зубатий, бо знає, що свій брат не посоромиться себе обстояти; друге — з своїм братом він і чарку горілки вип’є і пообідає, і те йому за шану здається; третє — мужик ляканий, боятиметься, щоб гіршого не наслали; а четверте — зубатий він йому ж у пригоді стане. І цього таки треба, треба і мужикові догодити, та треба тямити і як і коли. Знай, де придушити, а де помилувати, та й роби з мужиком що хоч. От я торік вінчав одну пару. Дівчина здуру затяглася, в одну шкуру: «Не хочу за цього»; звичайно, бабське волосся довге, та розум куций, кохалася там з кимсь абощо. Та батько її до мене ще уперед з проханням заскочив; як не послухати? Чоловік заможний, порядний... У церкву молоду він вже сам якось притяг. Та вона і у церкві брикається, каже мені: «Не хочу». Так мене ж не злякає. Я їй просто: «Опізнилася, кажу, було б вперед, тепер: «Се жених гряде» проспівали, — не можна служби ламати!..»
— Та же можна, вперед коли вона вам казала, — здивувався Калитка.
— То що, хіба вона тямить багато! Я мерщій побіля аналоя обкрутив, перстені заміняв. «З Богом, — кажу, — живіть тепер любо та тихо».
—	І не боялися.
—	Хе-хе-хе! Чого б там? Молодиця жалітись не піде, коханець її тюхтій і макуха, а хорошому чоловікові я у пригоді став, і мені щось упалося. Та і їй краще, живе не у злиднях, багато. Я її оце бачив. «А що, питаюсь, Оксано, як живеш?» — «Нічого, каже, спасибі, батюшко». — «Ну, іди собі з Богом, так би й давно!» Так воно: стерпиться — злюбиться.
І панотець Дем’ян знов усипав по чарці.
—	Е, людьми треба тямити, як поводитись. От я згадував, що був в станових. Хочете? Розкажу вам приключку з того часу.
—	Якось, правлячи податки, назбирав я карбованців на сімсот і повертався у город, та й забіг до знайомого панка. Щира людина був той панок, і чаркувалися ми з ним часом добре, наготовано в його усячини раз у раз, хоч і на мою пельку постачить, дарма, що неледача, і сам він пив непогано. Заїхав я, випили, а випивши, потаскало похвалитись за гроші, а лакейчуки і прочули. Засидівсь я допізна. Він умовляв: «зоставайсь ночувати!» — та я не схотів; до города близько, верстов пять чи й буде, та треба переїздити яра глибокого, лісом та чагарями зарослого, а у яру гребля і місток. Було восени, надворі, мабуть, і холодно, бо і дощ накрапав, туман, мряка, місяць з-за хмари хіба зрідка прогляне, темно, — байдуже — на — няй». Мені після закуски тепло; я і так не мерзлякуватий, а то аж парно стало, тільки накрився шинелькою. Сиджу собі, соплю, розчервонівсь, як буряк, та куняю, аж ось з гори рушили, мій машталір обертається. «Лихо, каже, пане, у яру неблагополучно». Сам тремтить, не вгадає, що й робити. «Дурний, кажу, поганяй швидче!» Він
і послухав. Тільки ми, з гори розігнавшись, на греблю скочили, вони з-під містка, та один до коней, а два до мене. «Стій, кажуть, гроші давай!» Пики саджою позамазувані, щоб не пізнав... Та я шинельку тільки з себе... — й Дем’ян Опанасович, струснувши дужими руками та злегка засукуючи рукава, вільним порухом вдав, як скинув тоді шинельку, аж стіл здвигтів, а далі оповідав, виявляючи уже у лицедіях. — Як вхоплю я цих двох за чуба, як стукну лоба об лоба, так обидва і посипались, а третій мерщій навтікача. Тривай, коли так, кажу, хлопче; поскручував гаразд тих, що лишилися, поскидав на шарабан, гайда тоді у город. Другого дня, порадившись із справником, запитую в хлопців: «Як хочте? Хочте, — судитимуть, то в острозі відсидите, хочте, — відчухраю по триста, та і йдіть собі к бісу!» Зачали молити, благати, у острог не хотять, усипав їм купу...
—	І пустили?..
—	А пустив. Хай вони панам у борщі скиплять, щоб з ними ще бавитись. В нас і без них роботи до біса було.
—	А третій?
—	Е, я свого не подарую! Знайшов і третього, так тому вже учистив чотириста: з-перед очей не тікай!
—	А скажіть-бо, панотче, на милість, і чого вам у батюшки схотілося? Невже ж становому не краще?
—	А хіба книші не кращі за бублики?
—	Но?..
—	Атож!., та й обридло, непокою багато. А надумавшись у попи, попадю швиденько знайшов, та й подавсь до небіжчика Преосвященного. «Ваше Преосвященство, кажу, душа спокою не дає, батько олтарю предстояв, благословіть і мене на добре діло, Богові послужити»...
—	Не похоже, — відказує.
—	Аби ваше, Ваше Преосвященство, гоже було, а моє буде похоже, — відвернув і я.
—	Брешеш ти, мабуть?
Я тієї-сієї, так йому баки забив. Засміявся Преосвященний:
—	Від тебе,— каже, — бачу не відкараскаєшся, похвались хоч, де так брехати вивчився? — Бачу я, що на його весела смуга найшла.
—	Обучен був, — відказую, — у Н-ській семінарії доглядом та піклу-ваннєм Вашого Преосвященства цвітущій, а опісля у Вашого ж Преосвященства у співачах розуму добирав.
Засміявсь тільки небіжчик, любив він мене, і балакати зо мною любив, пером йому земля... Вип’ємо за його душу!
Ні, годі-бо вже.
рухайте, нумо по останній, та й будь вона проклята!
—	Хто це?
— Горілка, запевне.
— А мені здалося душа, — зареготався Калитка.
— Ха-ха-ха! Гріхи наші, гріхи, нехай Бог вибачає, — реготавсь і Храпко.
За останнім у хату уступивсь чоловік погомоніти з батюшкою за весілля. Дем’ян Опанасович вийшов до його, і розпочався торг; торгувались обидва завзято, а нарешті Дем’ян Опанасович вилаяв та прогнав чоловіка, щоб не важився торгуватися з батюшкою, і повернувся до столу.
— Діло наше звичайне: «Ублажи мя і воспою ти», — казав він, усміхаючись. — Та й клятий же народ: за кожнісінького шага душу вимотає — шкода батюшці і разу переплатити.
Панотці пили ще чай з румом, перегодом ще повечеряли, як водиться, запиваючи, та нарешті їх зморив-таки сон і завдали вони хропака на диво.
А вранці отець Макар подавсь далі «со чада і домочадці», розпитавши в Дем’яна Опанасовича, хто з попів живе далі по дорозі на Губернію.
Тільки з Буланового дворища, Калитки, як звісно, не могли не поділитися учорашніми вражіннями про звичаї та вдачу господарів.
— Ох, та й клята ж і скареда ця Храпчиха, — обізвалася перша матушка, — чув, яку бучу збила за рум?
—	Де б не чув, чи вона ж оглядалася репетуючи?..
—	Тьху! У таких розкошах так за тією невірною пляшкою труситися... та хай би вже руму, а то і хліба шматком шкодує. Коли б ти бачив, як їй пику покорчило, як угледіла, що ми з дітьми. Чи то ж гостям любо?
—	Ет! Про мене хай вона з скаредства і лусне, я мов не чую, а не чуєш, то й не вадить. По що на кожну свиню вважати?
—	Вважай, не вважай, а чи воно ж гречно?
—	Звичайно, не годилося б...
—	А ти і байдуже, — зненацька зареготалася невинно Калитчиха. — А Храпчиха пристроїлась-таки вас піддурити. Хіба вона румом вас трактувала? Порожнісіньку пляшку з-під руму долила натуральною... Я сама у щілину бачила.
—	Но?..
—	А ти і не помітив?..
—	Ну, якби-то не помітив, — соромлячись повинитися у такій помилці, виправлявся панотець Макар, — я тільки покуштував, бачу горілка, то і не пив навіть...
—	Налопавсь любісінько.
—	Та ні ж бо не пив, то панотець Дем’ян сам... так чисто біля посуду ходить.
—	А і п’яниця! — зітхнула матушка.
—	Прости, Господи, та помилуй! — згодився і батюшка.
—	Ти б мовчав, однаковісінький сам, вас хоч до пари злигати. Я знаю, він тобі дуже вподобався; як до горілки допалися — приятелі!
—	Багато там випили?..
—	А то мало ще висмоктав?..
—	Ти все своєї, вже не можна з чоловіком і чарки випити! А приятелювати з Храпком — борони мене Боже! Здирщик, підлаза, церкву — храм Божий і той обдирає — і щастить же такому...
—	Тобі вже ніколи не щаститиме, бо ти кнюх та макуха, — шпигнула матушка.
—	В мене, дякувати Богові, сором ще є, щоб я таке виробляв, — образився панотець Макар, — та воно і небезпечно...
—	Ти усе боятимешся, боязкий без ладу удався.
—	Добре йому, в його грошей, може, і чорт не полічить, а я піймавсь, що тоді з дітьми робити, сама ж докорятимеш!
На такий доказ паніматка журливо замовкла, а трохи поміркувавши, промовила голосно, щоб розважитися:
—	Так воно, кому яке щастє!..
—	Тьху! — несподівано сплюнув з огидою на бік панотець, що не міг ще забутися, як його одурено румом. — Тьху! Такою гидотою гостей трактувати, і уся ж справа ні к бісовому батькові...
III
Гаразд пересудивши Храпків, Калитки їхали далі мовчки. Панотець частенько давав відпочивати коням, ще частіше уважно розпитував подорожніх за дорогу абощо, куди кому та навіщо везуть, а поснідати став табором на шляху під трьома гіллястими вербами, бо на той раз не було нігде близько села, і до попа довелося б далеко звертати. Як комашня, посипало з балаґули попівство, а причепурившись та витрусившись з сіна, заходилося витягати з схованок печене і варене та уминати його на заласся.
По сніданку батюшка з матушкою полягали у холодку відпочити і загинали здорового хропака. Попівни, як належить гаразд вихованим «баришням», посідали з заяложеними від покладеного на них довгого труда мережками; поповичі, скупившись осторонь, завели теревені і, як впадало до речі, додавали щось пошепки, після чого реготалися голосно та невпинно.
Кожен раз, почувши те шепотіння, попівни знаходили щось цікаве роздивлятися на своїх мережках, спускаючи на них очиці, мов стереглися
 необережно почути щось нецікаве і стидке, та панянські вушка мали свій власний погляд і нашорошувалися дуже уважно.
Години коло десятої панотець Макар рушив далі, а на обід постиг у велике село до дворища панотця благочинного Буяновського-Качалки, що вважався між прикметніших попів в єпархії.
Єзекіїл Єринархович Буяновський-Качалка походив із значного попівського роду, уся пиха котрого ставилася на сяйві стародавнього блискучого прозвища Буяновський; друге ж прозвище «Качалка» прикинулось вже з недавніх часів за батька Єзекіїла Єринарховича і не з власної його волі, а з людських язиків та прибрехів, вчепилося ж так, що і небіжчик його не позбувся, а синові, то й у папері записане. Причепилося ж буцімто з того, що якийсь чоловік, уночі повернувшись додому, жінку застав не саму, а чи сп’яну та здуру щось йому неподобне втовкмачилося, чи не пізнав він через темряву батюшки, а намацав, як трапилось, качалку у жменю, та й вирядив нею панотця з двору.
Скількись, не всі бо стародавні перекази варті уваги і ніхто не доведе безперечно, що назва «Качалка» повелася з так простого приводу і то тим менш, бо сучасний володар її зрікається такого поговору і завіряє, що те сталось не так, а як саме — невідомо за давниною.
Панотець Буяновський — ще молода, років 30-35 людина. Він високий, худий і трохи сутулий. Ця невелика помилка натури не збавляє, проте, йому вроди, а ще наддає поважности, бо, здається, голова єрейсь-ка низько хилиться від величних думок, аж ледве тримають її дебелі в’язи. Груба шия, упертий, а часом хижо лукавий відблиск чорних очей з глибоких влоговин з-під зсунутих густих брів, заострені по-лисячи щелепи вкупі з пильним доглядом за власним убранням, завжди щиро чорного кольору, робили те, що панотець Буяновський найбільше вдавав у єзуїта з-поміж сучасних українських батюшок. І справді, його не можна рівняти до звичайних селянських батюшок ні освітою, ні звичаєм. Єзекіїл Єринархович читав чималенько, правда, найбільше з богослов’я, та хоч прихватцем і з інших наук, — живе на селі з неохотою, виглядає посади у городі щонайменш на соборну катедру і, мабуть, того і не досягне...
В батька отця Єзекіїла був далекий родич, пиха і краса роду Буяновсь-ких. Родич той, утиснувшись якось між синодські канцеляристи, запобіг там потрохи великої чести. Начальство вважало його дуже віри годним і посилало з препорукою по справах більшої ваги: на боротьбу з унією, католицтвом та сектами. Коли панотець Єзекіїл, тоді ще молодий, років чотирнадцяти хлопець, вперше побачив свого уславленого родича, той їздив вже пишно, бучним повозом; скрізь стрівали його справники, батюшки, люд з дзвоном та хлібом-сіллю, — церковні часописи вславляли його яко велетня і оборонника правої віри, і він пряму
вав певним шляхом у архієреї. Та хижа смерть не дала йому довго користуватися такою красною посадою, коли він обволодав нею.
Панотець Єзекіїл бачив його одним один раз, коли той, їдучи повз їхнє село, зглянувся на покірливі благання Єзекіїлового батька і, пригостивши до них на якоїсь півдоби, затопив маленькі горнички Буяновсь-ких сяйвом краси своєї. Та чув за його чи не забагато; старі Буяновські раз у раз згадували, як їх родич вибився у люди, яку має він силу і честь, яка ваба тієї чести та як і кому треба догоджати, щоб і собі її запобігти. «Перші бо будуть останніми, а останні першими», — завіряюче промовляв старий Буяновський.
Батькові розваги, а і пишний вигляд славетного родича мали великий вплив на маленького ще тоді Єзекіїла; вони здіймали у йому заласні, пекучі до болю бажання слави, сили та розкоші, робили їх ширшими; яко вінець фортуни ще в дитинстві ввижалися Єзекіїлові Єринарховичові не благочинний і не протоєрей, а великий город, пишні будинки з високими луками, розкішно прибрані горниці та широкі справи синода.
Розбурхуючи розум Єзекіїла Єринарховича, примушуючи його вчитися, читати, дошукуватися, ці бажання хоч і підняли його вище над звичайне попівство, проте мрії його не сягнули за межі попівського кругогляду, і жадана ним кар’єра все ж була духовна.
Ще з дитинства він згубив вже безжурність, ще у школі він визирав рабом якоїсь пануючої над ним мети. З товариством він не братався, коли траплялась вільна година, повертав її на читання; читав багато з невпинною жадобою, але якось похапцем, неначе допоминався в книжок тільки одної, властиво, потрібної йому поради... Та богословські книжки, які тільки і траплялися у бурсі, мало допомагали зрозуміти сучасне життя як потрібно, щоб досягнути високого стану; хіба поодинокі життєписи з церковної історії тих щасливих з-поміж попівства, що вибилися угору, обзивалися на його турботи; погляди родичів знов були занадто вузькі, не на його бажання. Він зростав без поради і, хоч заздрість таємних незадоволених бажань на самотині ширшала, та задовольнити її не достачало ані знаття, ані вдатности.
Обставини, серед яких зродився та жив панотець Єзекіїл, не спро-могали йому; розум його лишився необрубним, важким; поки у школі він метлявся, не вгадуючи, як поводитися: часом підлещувався до старшинства, часом відхилявся від його, лютуючи, що за підлещування запобігає, може, і часто, та, як собака від панського обіду, хіба самі крихти. Але в однім, певно, пересвідчився Єзекіїл Єринархович однаково і з книжок, і з свідомого йому сучасного прикладу свого родича, що і на церковну єрархію, як і на все життя краю, налягла необорним тягарем сила, непорівнянно більша сила уряду. Він добре бачив, що запобігти в неї ласки необхідно кожному, хто бажає фортуни, що ґрунтом щастя усіх
уславлених панотців, почесної згадки попів Адамовичів, Лисовських та інших, були однаково донос, зрада та боротьба з сепаратизмом, католицтвом, штундою, унією та іншими пасербниками уряду — і ще заздалегідь, ззамолоду, знав вже гаразд, що не вагаючись шукатиме й собі праці до послуги на тій самій певній та вивіреній дорозі.
Сам Бог відає, що то за хижа сила виробилася б з такої людини, якби наддати їй таку ж силу розуму, яку мала вона завзятість та жадобу бажань, якби потрапити їй між інші, сприяючі обставини, три-чотири віків уперед, верстів 500-600 далі на захід та південь. Тоді і там вона повстала б прямо карою Божою задля цілого краю та його людности; тепер і в нас, де на безкраїх просторах розпліскується на мертву калюжу кожна найбільша хвиля, де, крім абсолютизму, жадна з суспільних сил не мала дійсного розвитку та із знесилля марніла у слаботі, навіть і людина геть дужчого розуму не змоглася б бути кольористим образом церковного панування, от як колись єзуїти. Панотець Єзекіїл самим життям нашим був завчасу присуджений лишитися тільки блідим відблиском тих давніх, осоружних і навіжених, правда, та все ж величних діячів, йому нігде та й ні на чому було розвинути крила.
Ще у бурсі помітив Єзекіїл Єринархович, що не теж саме піп селянський і у городі, а ще менше він може рівнятися до ігумена або архієрея; бачив гаразд, що перші зневажені, бідні та необрубні, другі трохи вже кращі і почесніші, треті і геть-то вже пишні. Перших він зневажав, дарма, що походив з їхнього стану; батюшкувати у городі на який час ще б погодився, але питимо ласував тільки на долю останніх.
Відтак він надумав йти у ченці. Він рішуче завіряв сам себе, що не хоче родинного життя, не хоче жінки, не хоче кохання, що цурається цієї дурної та нікчемної принади, що вона вдатна хіба на те, щоб заступати людям світ, шлях угору. Любощі, гадав він, то задля тих, кому і не снилося нічого гарного, хто не вдатен ні мати сили, ані бажати її... Як лиха обминав він те дівоцтво, де боявся, що може скінчитися шлюбом, зате ж там, де не чув собі впину, де бачив, що не дізнаються, кому не треба, був ще гірший, ще немилостивіший бахур. Та, як часто трапляється людям запальної вдачі, він не викріпив. Не стямившись як і коли, почавши з простого жирування, закохався він у бідну дячкову сироту до забуття, до згоди залишити усі свої мрії. Вони йому осоружилися, жадана сила здалася дурною, нікчемною принадою; на який час зробився він плохий, тихий, мов ягнятко, йому заманулося простого життя родини, і жити без нещасної бідної дівчинки здалося пекельною карою; він одружився, одружився під впливом гарячого, але хвилевого почуття, — і жару кохання вистачило ненадовго. Оженившися, треба було з чогось жити, то і довелося йти у батюшки, та ще на село, бо зразу у городі посади не дали б, — і панотець Єзекіїл потрапив на те становище, якого найдужче
цурався. Не минуло й місяця, кохання остигло, звиклі бажання вернулися знов, і подвійно тяжкі здалися Буяновському сім’я та її спокій. Він побачив, що вона не задовольняє його, не дає ніякого особистого щастя, що жінка його занадто простуха, що він не любить, ще, може, й ненавидить її!.. З нещасного шлюбу з нею йому зачинилися, аж поки житиме жінка, двері змальованої вабливими мріями пишної будівлі розкоші та влади. Відкинутись тих мрій він не здолав, бачити їх неможливими було незміряне мордування і не раз спостерігаючи себе, як спотання прокидається йому у серці бажання жінці смерти, переляканий панотець Єзекіїл гонив його геть від себе. Саме тільки ліжко Єзекіїла Єринарховича могло б посвідчити, скільки невпокоєних ночей перестраждав він, то втопивши сухі гарячі очі у темряву, мов сподіваючись спостерегти її відповідь на свої запити, то порскаючись несамовито, придушений важкою безна-дійностю. Серед глупої темряви таких скажених ночей з’являлося йому ганебне знесилля, на яке він сам призвів себе; він вбачав себе знищеним, пригніченим, йому ввижалося виразно, як він, нещасний, зубожілий селянський попик, не може ступити і кроку, не розгадуючи, чи вподобається те іншим: благочинному, протоєрею, консисторії, архієрею, синоду, навіть пану, справнику, цілій юрбі людей, що усі мають силу над ним, мають силу йому накапостити. Від таких думок витруювалася в його остання надія, остання вдатність до боротьби і, лютуючи, він метлявся на ліжку. Але часом стомлений вкидався він на якийсь час у забуття, і марилося тоді йому, що має він незміряну силу, що має право над усіма і на усе, може та здолає, що схоче, що усі тремтять перед ним... та на слалому виду його і таких хвилин лягали не м’які риси задоволеної зичливости, навпаки очі його заливалися ненажерливим хижим сяйвом помсти та забуття, барилося недовго, знов з’являлася непривітна дійсність, і ще тяжкий чи не божевільний смуток душив самотнього серед миру, лютого на ввесь світ Єзекіїла Єринарховича.
Та уперта вдача не може захряснути на самій безнадійности; перші прикрі хвилини минулися, почуття зробилися тихші, жаль не так ост-рий, і Єзекіїл Єринархович почав шукати виходу... З жінкою він мов попростився, ненавидів її більше, але враз наче і забувся за неї, йому зробилося байдуже, чи є вона і що з нею, він волів тільки, щоб вона не чинила йому перешкоди, не лізла у вічі, а, коли є вже вона, хай поверне усю свою вдачу, хай при людях поводиться так, як звелить їй Єзекіїл Єринархович, а без людей хай ховається по закутках, у кухні, послугує йому, як наймичка, та, борони Боже, не непокоїть його.
Панотець Єзекіїл почав розмірковувати своє становище та з чого почати заходи. По тій єпархії, де був він, не було ні католицтва, ні унії, ні штунди, і не враз зрозумів він, у чому може себе виявити, та доля його ще не спала, мабуть, і не забулася за його.
Не спала доля Єзекіїла Єринарховича, бо сам він не спав. Хто добре помітить, відкіля вітер віє, той і у хуртовину не зблудить, а Єзекіїл Єри-нархович гаразд помічав, відкіля подихає і вітра глядів, хоч спочатку звичайно і помилявся було часом. Прибувши на село, не став він дурно гаяти часу і роздивлятися довго, а з першого заходу учистив три доноси: на вчителя, що товсті журнали читає, на сусіднього батюшку, що, негаразд дбаючи про церкву, тим людей від неї відвертає, та на пана, що неволить робітників на царські дні робити.
У єпархії на доноси ці не звернули уваги, та самого Качалку помітили, зваживши, що він, може, людина і неспокійна, та може у пригоді стати, а хоч часом що і підбреше, так не з дурощі, а з палкої охоти та молодої завзятости. Відтак викликано його у єпархію і відтіля виряджено, хоч з наказом і порадою, як, де і що помічати, а почесно. Образився трохи Єзекіїл Єринархович, що згинула марно робота. «І чого тендітничають, чого бояться, чого криються?! Що б схотіли, те б і зробили, а то ж панькаються та крутяться перед ворогом, як ледачий цуцик!» — бубонів він.
Та погляди поглядами, а робота роботою. Образившись, не занедбав Єзекіїл Єринархович поради єпархіальної та, кермуючись нею, не забарився, діставши благочинського чину та красної парафії. Велике село простяглось понад річкою вздовж верстів на чотири, а і завширшки розкинулось на дві чи на три. Самих панів жило у йому щось чотири чи п’ять.
Ледве панотець Макар поминув царину, одна повз одну почали йому дратувати очі порядні оселі заможних господарів, здіймаючи великий рух у чулому серцеві. Дедалі вражіння більшало.
—	Ого! — завважив панотець Макар, — ого! — додав він вдруге дужче і дедалі усе частіше та голосніше почав зриватися той ознак дивування з почесного язика панотця.
—	Еге ж! — обізвалася, спочуваючи, матушка, що і собі давно вже зорила на таку знадливу парафію та й добре знала, що її піп Макар ого-кає зовсім не того, що на вибоях селянської улиці підкидало ним, як м’ячем.
—	Ну, це вже дрібниця пішла, — спокійніше, мов з великою полегкістю, промовив отець Макар, коли з’їхали на вулицю, тісно обставлену обіхідчастими, обскубаними хатками, — тут не розживеться...
—	Еге ж, дрібниця, а скільки її, а добра, що було попереду, що ще, може, і далі буде! Не бійсь, тут він з голоду не опухне! — не заспокоювалася матушка.
—	А хай тебе морока візьме! — зненацька сердито зайорзався Калитка, коли балагула вихопилась з суточок на просторий майдан і несподівано з’явилися йому на очі двоє дуже пишних панських дворищ, що пишалися з обох боків майдану. — Отут гребе грошики! — і, перейняв-
їлися цілком натуральним смутком, не заспокоївся вже аж до дворища Єзекіїла Єринарховича.
А в Єзекіїла Єринарховича ще від вчора було багато турботи та непокою. Вже давненько прочував він, що молоді пани і лікар з його парафії збираються впорядити читання задля народу, та на велику образу собі почув за се Єзекіїл Єринархович не власне від впорядників, а через люди.
Самі читання, не сподіваючись за них жадної вдяки, Єзекіїл Єринархович вважав, запевне, значно нікчемною вигадкою. «Навіщо мужикові ті читання і навіщо йому залишнє знаття? З такою делікатною річчю їм не панотців, їм і Бога не треба буде!», — складаючись на власний досвід, міркував Єзекіїл Єринархович. Сам бо, вважаючи себе дуже освітнім, не чув він ніякого почуття до Бога, а ще таємно гордував тим, що не дуже йме у Його віри. Але все ж, коли вже освіта, так треба б і батюшки; відтак був він певний, що впорядники відчитів необхідно прохатимуть його до справи. Про такий злучай Єзекіїл Єринархович виготовив вже красну казань звеличати нею щирість до послуги темному братові, таємно ж збирався, устрявши до справи, потрохи розрадити її, дізнавшись тим часом за все, про що можна б посвідчити куди треба, так бо і у найгіршому, аби з розумом, можна знайти крихту смаку.
З цього погляду Єзекіїл Єринархович аж нітрішки не обсуджував відчитів, але усім його красним сподіванкам наспівав зрадецький кінець, бо минали і тиждень і другий, а до панотця хоч би здуру хто слово, впорядники немов поніміли.
Починаючи розуміти невтішну дійсність, панотець Буяновський запевне не міг їй коритися і не згодний ні терпіти цієї образи, ні залишити гаразд змірковані заміри, напомігся хоч самотужки відборонити собі належну участь у справі. Саме вчора, вертаючись з церкви, стрів Єзекіїл Єринархович одного з впорядників тих відчитів — молодого пана Миколу Федоровича Карковського. Веселий, красно прибраний їхав той парою невпинних коней, що аж зривалися геть з віжок, а гладкий куче-ряка одно погукував: «паді», полохаючи людей, що пускалися врозтіч та тулилися попідтинню, зачувши скажених коней. І панотець Єзекіїл, зачувши їх, не здолав мимоволі почуття обережности і, відступившись, зчучився біля тину. Вороже почуття блискавкою майнуло йому в очах та й затаїлося. Правду мовити, Єзекіїл Єринархович заздрив таки на пишність панського повозу, почував себе знищеним нею, то й ненавидів за те і пана, і панські примхи.
А Микола Федорович, вирівнявшись з батюшкою, звелів кучерові на знак шани припинити коней і привітався. Трохи подужуючи свою злість, трохи, і справді, влещений пошаною, Єзекіїл Єринархович поздоровкавсь привітно та попрохав пана спинитися до розмови. Той вийшов з коляски.
— Чув я, Миколо Федоровичу, що надумали ви підняти на себе важку, але почесну та велехвальну працю, — розпочав здалеку Єзекіїл Єринархович. — Та невимовно і гірко і дивно мені, що почув я за се не від вас, а з боку та через люди... Чи ж церква та робітники її не перші порадники кожної доброї справи?..
Досить незалюбки, знати було, слухав цю рацію Микола Федорович.
— А! — не дав він скінчити батюшці, — негаразд зрозумію, за віщо ви кажете? Кажіть-бо простіше!..
Сердитий відгук тієї відповіді, як по струнах перебігши нерви Єзекіїла Єринарховича, зачепив їх болісно; щось затремтіло йому на виду коло рота, він почув, що холодний струмок перебіг йому попід рясою; але, ще перемушуючи себе, — відказав лагідно:
—	Невже б то не розумієте? Я нагадую про відчити... То велика послуга задля простого люду, то пишний зразок високої щирости та любови до нижчого брата... Так навіщо ж ви криєтеся, Миколо Федоровичу? Ви знайшли б тільки щирого помічника, та й однаково не сховаєте...
«Пощо він нишпорить, пощо набивається», — з огидою гадав Микола Федорович, заледве тримаючи себе.
—	За відчити, — казав він, — заздалегідь та даремно турбуєтеся, панотче; ніхто ще не відає, що з ними станеться. Діждемо, що з того буде, тоді вже і балакайте; часу буде доволі, а поки що, бувайте здорові!
—	Ні, тривайте! Завіряю, що без мене нічого не зробите. Тільки згодою можна чогось досягти! Навіщо ж заводите розраду; навіщо ображаєте людей?
—	Я гадав, ви хоч те розумієте, що, коли чоловік не хоче чим похвалитися, не ґречно в його допитуватися, — сердився пан.
—	То як знаєте, а без мене ви не обійдетеся! — не стерпів і Єзекіїл Єринархович. — Я знаю — ви раді мене відтягнути, знаю, за віщо вважаєте нас, духовенство! Та глядіть, бо я не попущуся! Є ще старші за вас і зрозуміли нарешті, що ми, батюшки, чогось варті, уряд потрапив-таки на праведну ноту...
—	То й співайте її на добре здоров’я, ніхто не боронить, та не в’язніть між чужі співи! Глядіть, як над силу співатимете, щоб голосу не передерли!.. Гаразд зміркуйте, що дужче набиватиметесь, менше будете любі! — і не попрощавшись, пан скочив у колясу, а за хвилину зник з очей, здіймаючи кіньми стовбур куряви.
Маючи дуже рухливі нерви, Єзекіїл Єринархович, можна думати, важко зрушився такою неприємною розмовою, аж не зразу прочунявся і кілька хвилин стовбичив непорушно. Невтішний, тремтячий, посинілий, лютуючи і на образу, і на те, що не зладнав свого заміру, повернувся він додому. Та на кожну скорботу є властиві полегкости, і панотець Єзекіїл знайшов на свою, заходившись писати донос на зло
го — т. 1
чинну громадку та її нікчемну вигадку впоряджати відчити на видиму шкоду урядові.
Писати донос, ця люба робота, наддає людям часто спокою і втіхи: з власної лютости, з думкою піддобритись, намірившись вторгувати за людську душу кількось срібників, починає її донощик. На душі хоч не гірко, так гидко, що потому? З пером у руці починає він вважати себе за поважною працею, шукаючи красних слів та речень, переймається шаною, починає милуватися на неї, забуваючи про її мету, та чи й варто згадувати мету!.. Ти, добродію! Кому не вадить обмовити ближнього, хто не дуже цурається назвища зрадника, мерщій заходжуйся писати доноси! Це модна і уславлена робота! Вона наддасть тобі грошей і шани, вона схилить перед твоєю силою полохливу громаду, ти обробиш нею собі розум, серце і слово острими вигадками і знайдеш собі нагороду та вікопомну подяку на сім світі, а певно і на тім! Стурбований та роз’ятрений повернувшись додому, Єзекіїл Єринархо-вич, тільки узявсь за перо, вже почув на серцю пільгу і спокій. Так і ти знайдеш у доносі втіху!
Тихо й похмуро у маленьких горничках Єзекіїла Єринарховича; і так невеличкі вікна, позавішувані з половини, нігде не чути не те лементу, а й розмови, тільки у кімнаті панотця чути рипить, швидко бігаючи по папері, перо, часом шелесне хтось, перевертаючи лист, або зрідка господар покине писати, стукне, відсовуючи ослонцем, підведеться та важкою ходою пройде раз і вдруге по хаті та знов знишкне і шебор-шить пером. У горничках чепурноту і догляд знати на усячині, нема і на знак звичайного коліру попівських хат; усі меблі прості, але одностайні: нема звідусіль набраних, розмаїтих та заяложених ослонців, щільно, аж до тісна, притулених і одне до одного, і до стіни, нема оле-оґрафій або і звичайної «суздальської мазні» по стінах, нема ні образів на півхати, ні кенерів, ні перепелів на вікнах, ні безлічі кривих зер-кальців, що ніби перекривляють того, хто зважиться на них глянути. На столі у гостинній хаті нема ні крихт, ні забутої пляшечки з-під чорнила; ослонці прості, ікона одним одна, але гарна і у гарній, штучно виробленій з дуба рамі, хата, де господар пише і читає, окрема, а у ній є усе, що потрібне задля писання та багацько книжок; очевидячки, читає і пише він побагато, то і не може робити того, як другі батюшки, прихватцем притулившись, де трапиться.
Ще від вчора щиро працює Єзекіїл Єринархович над своїм доносом; він, знати, відійшов, заспокоївся, острий погляд зрозуміло та проворно бігає по написаних листках. Ні за віщо не забувся; нічого не проминув потрібного для такої речі: згадав і великий жаль свій, що повинен непокоїти начальство, і велику щирість, що неволить його те чинити, змалював кольористими рисами свою прихильність до родини та її величного
уряду, небезпечність замірів лихих людей, неосвітність темного люду і принадність для його незбутних мрій, а стуливши усе те докупи, вибухнув такою мішаниною на злочинну громадку, що збирається спорудити відчити з хижим заміром знівечити безневинні серця селян Н-ської парафії, де він, Єзекіїл Буяновський, смиренний єрей, батюшкує. Панотець Єзекіїл на хвилину замислився, втішна ухмілка з’явилася йому на губах: «Так гаразд буде, нехай тепер видихають!», — втішався він сам собі, тихенько хіхікаючи. «Побачимо!..» І знов заходивсь був перечитувати списані листи, зміняти слова, вишукувати кращі речення, коли се, несподівано, зачувши якийсь стогін, та глянувши у вікно, побачив у своєму дворищі дивовижну балаґулу панотця Макара.
«Хто і чого?» — похмурився Єзекіїл Єринархович і, задзвонивши у дзвоника, звелів наймичці, що тихенько уступилася у хату, спитати.
Панотця Макара невтішно вражено: господар не вийшов його вітати, тільки якась наймичка, дуже вже чепурна для попівської, спитавши: «Як звелите казати про вас?» — попрохала чекати та й подалась.
—	Що тут за нові люди? — бубонів Калитка. — Що тут за модні свині живуть, що і гостя не вміють гаразд привітати?!..
Минуло ще кілька хвилин, вже отець Макар міркував, чи не плюнути на порозі та їхати куди до людей, одначе пошкодував грошей і спокою. Нарешті вийшла та ж наймичка і запрохала у горниці. Калитки здивовані, а трохи і залякані незвичайністю, тихенько посунули за нею одне по одному. Довівши їх до гостинної хати, наймичка знов попрохала чекати. Отець Макар, здивовано оглядаючи горнички, кахикнув собі у руку. Калитченки посідали уряд, пригнічені, тулячись одне до одного.
Аж ось на дверях з’явилася постать Єзекіїла Єринарховича; він спинивсь на хвилину, пронизувато оглядаючи гостей. Калитка зірвався з ослінця через лад вже похапки і, осміхаючись накриво, як через силу, підійшов знайомитися.
—	їдучи у Губернію... по дорозі... вважав за святий обов’язок завітати до Вашого Високоблагословенія, — відізвався він по-модньому.
—	А? — недбало протяг Єзекіїл Єринархович. — Прошу ж покірно, — додав він, примушуючи себе бути люб’язнішим.
Гості усі, навіть попівни, почали несміливо наближатися до господаря та знайомитися; той здоровкався холодно, тільки руку старшої Ка-литчиної дочки тримав мов одну мить довше, а очі його, втопившись у неї, мов чимсь засвітились, заграли, та то був хижий і придушений відблиск.
—	Сідайте ж, прошу покірно! — знов промовив господар, сідаючи сам попереду. Усі мовчали.
—	А чого зволите їхати у Губернію? — знехотя запитав Єзекіїл Єринархович.
Калитка почав оповідати свою пригоду.
—	То се ви лінуєтесь вчитися? — глянув похмуро панотець Єзекіїл на Наумчика.
Наумчик ні в тих ні в сих зайорзався по ослонцю, встромивши очі у долівку.
—	І вам не сором?! Та і ви, не зрозумію, по що потураєте синові? — так само суворо, мов виговорюючи, обернувсь Єзекіїл Єринархович вже до старого Калитки: — Чи не можна ж приневолити ледачого хлопця? Ви шкодите тим і собі, і усьому духовенству! Яке тепер наше становище?! Кожне бере нас на глум, найпоганіший панок гне кирпу, а через те, що батюшки нічого не тямлять, через те, що дурнів пускають батюш-кувати, через те, що воно пнеться у батюшки, а й їсти не вміє не по-свинячому і слова не стулить до ладу. То так вже і завикли усі, що де піп, там і непутнє. А за такими ледарством та потуранієм і ніколи не діждемо належної шани!
—	Одначе, чого ж се ви лаєтесь? — запитавсь ображений Калитка.
—	А тривайте! — сердито спинив його Єзекіїл Єринархович: — Мені ця незграбність, ця неосвіта батюшок у печінках сидить, за них скільки я сам зазнав та й зазнаю сорому, бо люди ж стрівають по одежі, а одежа на мені попівська!
Очі Єзекіїла Єринарховича розжеврілися, наче йому під лоба устромлено двоє гарячих вугіллів, а голос вигукував запально, грізно, ненатло. Якась міць, хоч і зла, чулася на той раз у його словах, вбачалася у його постаті.
—	Батюшкам треба зробитися силою, треба усе прибрати до рук, дивитися не тільки побіля власного носу, не на самі свої церкви та свою худобу. Треба знати, як живе громада, куди вона простує, треба зрозуміти, чого бажає уряд, стати йому у пригоді, тоді й він нам стане у пригоді... А чи на це усе вдатен дурень та неосвіта?!..
—	Ет, чи ви чуєте, — не погодився Калитка, котрому обридло вже слухаючи, — дайте нам гроші, то і так шануватимуть!
—	Хе, хе, хе! Як то вже по-простацьки! — нервово зареготався Буяновський. — Дайте вам гроші! А заробіть їх, заробіть шани, дістаньте влади над усіма, а насамперед над самим урядом, як те і було колись, як воно б і годилося, не клопочіться, тоді і гроші будуть, а то що один робить, то десять руйнує... Тепер уряд став на праведну стежку, тепер він кличе нас на пораду, чого варто було перетягти його на наш бік? То чи ж ми з того користуємося, чи ми обзиваємося? Чи ми тямимо, чого від нас треба та що нам робити? Зараз іде скрізь починка на сепаратизм, в нас на українство... Треба його знищити, викоренити, а батюшки натомість самі чешуть по-мужичому, самі від себе ласку урядову відвертають!..
—	Годі-бо вам, — поткнувся знов панотець Макар. — Як нам лекціє, так і балакаємо; адже ж ми не у комедию граємо, щоб ще мові перевчатися та себе перелицьовувати!..
—	Вам лекше! — скипів Єзекіїл Єринархович, — знаю, що легше, бо й мені, може, легше. Так же батюшка повинен бути людиною освіт-ною, повинен вбачати мету задля чого що робиться, повинен прагнути та шукати поваги та й бачити, що з мужичою мовою не як то вже шануватимуть!.. Кажу ж вам, що й мені, може, легше, що і я, може, коли не стак втну по-московському, так се і подарувати можна, а не можна подарувати упертости та потурання! Цілком не має ваги, як ви балакаєте, чи гаразд, чи мішаниною: треба тільки, щоб людям здавалося, що ви соромитесь рідної мови, щоб і люди за вами соромилися та цуралися її, цілком однаково, яким побитом ви досягнете цієї мети, що до того? От хоч я: я глузую з мужичат у школі, з мужиків у церкві за їхню мову, — я кажу їм: не слухайте ваших дурних батьків, говоріть пом’як-ше, пом’якше, ви вже Гетьманщини не повернете!..
—	Тю, на вас! — не витримав панотець Макар. — Кому б се, дітям Гетьманщини треба?!.. А чи ж наша мова собача, щоб з неї отак поневірятися?! — і, сердито підскочивши на ослонці, він навпів відвернувся від Єзекіїла Єринарховича.
Блідий нахилився той, мов наступаючи на панотця Макара; покривлені губи чи тремтіли, чи шепотіли. Певне, він збиравсь щось дуже непривітне відказати Калитці, та чи не здолав промовити, чи здержувався; вигляд його страшний, очі вп’ялися, аж печуть панотця Макара. Калитчиха, глянувши на отця Єзекіїла, ледве встигла перебігти очима його постать, та й мусіла знов їх спустити; їй робилося так страшно, аж млосно, аж бажалося б краще піти крізь землю, аби не чути на собі того погляду. Панотець Макар теж невпокоєно зайорзався по ослонцю, а в додатку перелякана паніматка, присунувшись ближче, і собі узялася сваритися йому над ухом:
—	І чого б я плутався не в своє?! Тобі не однаково, хто що верзе...
—	А якого ж ката він лається, чим я йому вдався?! — виправлявся перед нею Калитка пошепки.
—	Ач, недоторка, і вилаяти не можна! Ось через тебе не збудемось клопоту. Цей тобі подарує — як же?! — за переляком ледве тулила слово до слова Калитчиха.
На щастя старого Калитки, у хату уступилася зхудла, бліда жінка, знати, мабуть, недужа або засмучена якимсь невсипучим смутком. Це, очевидячки, була матушка Єзекіїла Єринарховича, і Калитчиха забула і острах, зразу звернувши увагу на її чепурне, а навіть і розкішне для матушки вбрання.
Єзекіїл Єринархович, зачувши жіночу ходу, теж хутко обернувся та перебіг по жінчиній постаті пронизуватим, вивіряючим поглядом. Очевидячки,
 на цей раз він лишився задоволений, і той самий острий погляд його перебіг і по гостях, вивіряючи, яке враження зробила на них його матушка, та презиркуватий осміх затремтів на губах панотця Буя-новського, мов казав: «Ну, цих-то не диво здивувати!»
—	Прошу покірно обідати! — привітно, але з смутною, занадто тихою вимовою обізвалася господарка.
Зачекавши трохи побіля дверей, Єзекіїл Єринархович попускав уперед гостей у хату, де стіл був настланий до обіду і, уступившись останнім, миттю оглядів вбрання столу, немов дошукуючись у йому якої помилки або хиби.
Але диво! Звертав він увагу на саму нікчему дрібницю, бо що ж потім, іцо стіл прибраний красно, що понаставлено багато тарілочок, чарочок, навіть пляшки з купленими винами, що потім, що і страва, мабуть, хороша і німецька, силкісь, бо і по обіді Калитка не вконтентовавшись, залюбки згадував корисні запаси своєї балаґули.
По мисках страви треба шукати, собі у тарілки господарі ледве сипали, неначе курчатам на подзьобку, припрохи не було аж нічого, а вина господар наточував сам коли-не-коли, так наче забудеться та згадає; хай їх Бог любить, може, вони і дорогі, так самі ж найдрібніші чарочки, аж панотець Макар дивувався, навіщо їх такі і роблено?..
Та і їсти ніяково: ледве був Калитка допавсь до чогось, щоб попоїсти у смак, як там кажуть, розперезавшись, Єзекіїл Єринархович так же пильно на його поглянув, що, мовляв, якби панотець Макар їв на той час не руками, гарненько поклавши виделочку набік, довелося б її з рук впустити.
По обіді невдовзі, тільки унесено каву, до рундука підкотилася чиясь чепурненька коляса.
—	Бач, з якими панами відається! — завважив нишком Калитка, з цікавости виглядаючи у вікно, тимчасом як з коляси виходило щось молоденьке, фертикувате та дуже по-модньому вбране.
«Мабуть цабе чималеньке, — міркував панотець Макар, — бо і Ка-чалчина пиха збавилася, побіг, бач, назустріч».
Але гість уступився у хату, і погляд Калитки відразу змінився. «Ет, жид, та й годі» — заледве не гукнув він. «Диво, до попа жид, та ще які рідні, чого б се?» — міркував він, поки гість чорненький, кучерявий, зачесаний левержетом угору, у куценькому піджиганому піджачку проворно підбіг до господарки і, чи не силоміць вхопивши руку засоромленої жінки, цмокнув її, вклонився, відскочив і заганяв, мов нишпорячи, по хаті так хутко, що тільки самі очі його бігали ще прудкіше.
Він, очевидячки, був чимсь стурбований, але ж силкувавсь поводитися звільна і задля того торохтів, крутився і забирав високо голосом через лад.
— Ві не вгадаєте, чево еті дурні вігадалі! Не можно віказати, що то за дикаго народ! — додав він ліричного жару. — Ну, чі тож первина, що в нас по степу корогви носять?!.. Ну, мі самі євреї, что ж такого? Мі виявляємо вніманіє ґаспадствующаго релігія... А етії лайдакі кажуть: «Тепер не понесемо корогви на жидівську землю». Пхе! Бидло, такого грубаго слова...
— Не турбуйтеся, Соломоне Давидовичу, звелимо, понесуть, — заспокоював Єзекіїл Єринархович.
—	Ні, ві казіть, что такого, коґда єслі жидівська земля, хіба нашії татонька мало ще роблять уваженія христіанскаго вєра... Хіба разві так говорит христіанскаго закон? Еті ґалґани воні зовсім не тямлють свого закону, чі мі ж не читали: «Нєсть бо ні Єлін, ні Юдей?..», і що ґаварить, ви ще не знаєте, чего воні плещуть: воні казуть... «Нехай батюшка сам корогви несе, якщо зажидовів...»
Це вже було занадто, аж Єзекіїлові Єринарховичеві не дивно було і розсердитися; він аж випростався, — та певність наддає людям спокій; і, якби спитати самого шановного панотця Буяновського, він запевне відкаже, що відповів Соломонові Давидовичеві досить рішуче, але ж начисто без лютости.
—	Не турбуйтесь, добродію! Корогви будуть на вашому степу... Що вони за господарі корогвам? Що за мода кожному блазневі по-своєму Святе письмо вивертати? Дякувати Господеві, в нас на те батюшки є, щоб Євангелію читати та людей навчати, як її розуміти! Дякувати Господеві, в нас земля поки ще не безсудна, знайдеться дотична заплата любісінькій секті та штунді. Спасибі ж їм, дурникам, за їх дурощі, коли схотіли батюшок пересуджувати! Не встережуться: самі у пастку улізуть, щось бевкнуть собі на голову, мені на втіху!..
І Єзекіїл Єринархович з Соломоном Давидовичем, на тім заспокоївшись, розбалакались цікаво та лагідно, а за Калиток наче забулися і не обізвуться. Розмова йшла найбільше за новини з часописів і кожен додавав свої запевне значні уваги; Буяновська сиділа мовчки пригнічена, немов боячись помилитися, промовивши слово; Калитки, залишені собі напридозвіл, зітхали, нудилися, заливалися потом, а відтак панночки обмахувалися хусточками, панотець і паніматка обтиралися пильно, а старий то ще навіть присопував...
Ображений непошаною, пішов він загадати лагодитися у дорогу та ще гірш знепокоєний повернувся, дізнавшись, що машталір не допоміг-ся для коней ні вівса, ані сіна і довелося посмикати балаґули.
А у горницях саме цікаве: розбалакались про церковні братства, що звелено батюшкам їх заводити.
—	Як там знаєте, Соломоне Давидовичу, — казав Єзекіїл Єринархович, — а треба вам щось пожалували на наше братство.
Невтішно та злякано заметлялись по хаті очі Соломона Давидовича. Цей дарунок, здається, робити йому не так-то в охітку, а проте відмагатися не зважився він і запитатись, бо хоч і не личить йому на чужу віру втрачатися, та знав, мабуть, Соломон Давидович, що віра вірою, а Єзекіїл Єринархович сам собі та за себе більш ніж за віру турбується.
Міркуючи, як би відбутися легше, відповів він похапки та покірливо:
—	Що ж, я охоче, по можливости... — і тільки голос його тремтів, правду мовити, не позначаючи жадної охоти, а руки нервово шукали гаманця. «Що швидше віддам, поки воно не розласувалося, меншим відбудуся», — бігало у голові Соломона Давидовича.
Байдуже на важні турботи його, спокійний певністю, що може примусити, Єзекіїл Єринархович доводив тим часом докладно та повагом:
—	Звичайно, кожен дає, скільки спроможеться. Та же ви людина заможна, дукар, ваш дарунок — свідоцтво вашої шани до нашої віри, вам і сором, і не можна скупіти, та й вам же буде утішно повершити наших панів...
Соломон Давидович дуже любив хизуватися коштом, але ж так само любив він і гроші.
—	Ну, двадцять п’ять, нате, — вихопивши з гаманця, тикав він їх Єзекіїлові Єринарховичеві.
Панотець Макар аж роззявив рота на таку нечувану офіру, та Єзекіїла Єринарховича не так легко було, мабуть, ні здивувати, ані розласити. Він чатував добре і промовив зовсім спокійно:
—	Як хочте, але вже хоч би п’ятдесят, — правду мовити, я сподівався на сотню.
Мабуть, добре був школений Соломон Давидович: без жадної суперечки друга двадцять’пятка пішла до рук Єзекіїла Єринарховича, і тільки вид Соломонові Давидовичеві ще гірше обсунуло жалем.
Але кілька хвилин перегодом він визирав вже пишно, як справжній велетень після бійки.
—	Що ж, — казав він, хвастикуючи, — хіба разві п’ятьдесять карбованців задля нас втрата велика, пхе! Толькі і усього!..
Задля панотця Макара привітність Єзекіїла Єринарховича до Соломона Давидовича зробилася тепер цілком зрозумілою, і відтак він менше вже сердився на неувагу до себе.
Втішившись та зацікавлений розмовою про братства, бо за останні часи досить надолужили йому з єпархії тими братствами, забажав він собі усунутися до розмови.
—	От ви кажете, що за нами тепер піклуються. Добре піклуються, — тільки на батюшок більше напасти! От хоч братства! У печінках вони мені сидять ці братства; засновуй та засновуй, а як його в біса заснуєш,
як нікому не треба, та й яка ж в тім користь, хоч кому, марно гроші збавляти, таки хоч своїх докладай!
— Ат, ви вже мовчали хоч би, як нічого не тямите, — навіть з яко-юсь-то ворожнетою визвірився на відповідь Єзекіїл Єринархович.
Та Калитку, мабуть, дошкулили єпархіальні накази, бо він і після цього не втишився:
— Кажу вам — примхи чиїсь та й усе! — гукав, аж напинавсь він, — аби батюшок кривдити.
— Ат, думайте, як знаєте, — сердито повернувсь Буяновський до Соломона Давидовича.
— Не розуміють, — немов жалкуючи, немов насмішкувато завважив той, моргаючи на Калитку. — Мені здається це вже так видко, аз світиться, що ці братства — дуже корисна річ, а ґітер ґешефт, як казуть жидочки.
—	Видимо. Divide et impera*, — здвигнув плечима Єзекіїл Єринархович.
Давид Соломонович не розумів латинської мови та не мав хіті того виявляти і обізвався навдогад:
—	Звісно, мани маленького дурня шаною, то й великі з-за неї з шкури вилізуть...
Панотець Буяновський нічим не стверджував, але і не сперечався такій увазі Соломона Давидовича; проминаючи її, він казав далі:
—	Батюшкам ці братства збільшують шану, владу...
—	І гроші, — додав знов Соломон Давидович.
Знов не обзиваючись і на цю думку, Єзекіїл Єринархович провадив далі:
—	А найголовніше, що це тільки дрібна частка широкої системи, що нею досягне духовенство належного становища.
Тим часом Калитки, ображені знов господарем, проклинаючи і день і час, коли втаскало їх до цього гаспида, що воно, мовляв, і не він, а так щось неподобне, з нетерплячкою виглядали на коней, та заледве вгледіли їх, чи не прожогом вихопилися з непривітного дворища.
—	Як вони мені остобісіли, оці дурні, як мені вадить балакати з такими сліпцями, — бідкався Давидові Соломоновичеві Єзекіїл Єринархович, — і чого він втаскався до мене!..
—	Із васою головою, отакая кумпанія, — підлещувавсь той, широко розплющуючи очі, мотаючи головою, здвигуючи плечима, ввесь напружуючись та крутячись, щоб виявити своє розуміння та спочуття.
—	Мені байдуже, мені з цими попами дітей не хрестити; я простую своїм власним шляхом і довго тут не баритимусь; здавалося б, що мені
* Divide et impera (лат.) — розділяй і володарюй.
21 — Т. 1
байдуже, чи дурні вони, чи розумні, а щось гризе коло серця, бо таке сміття стає усьому духовенству на перешкоді!..
—	Звісно, дай Бог вам, чого ви базаєте, та як зе нам буде без вас? Ми лишимося як серед пустелі без такої освітної людини, — казав Давид Соломонович, гадаючи нишком: «Хоч би тебе швидче витаскало, а нам би вже краще з тих дурників».
Тим часом панотець Макар, розлютований їдучи через село, забачив біля колодязя кількось людців. Він не втерпів, щоб не спинитися, неначебто напоїти коні. Небавом помітив він, що і парафіяни не так-то кохають Єзекіїла Єринарховича, та вже і осудив і вилаяв його на усю свою волю. А і наслухався усячини: і як він з людей дере, і як у карти грає, і як жидам послугує.
—	Ото ще, прости Господи, сором, — з невірою трохи що не цілується! Що то за жид, що я в його бачив? — голосно гукав Калитка, розбалакавшись з людьми, що обступили його відусіль.
—	Та це воно тут вбралося, землю купило; таки жидюга-жидюгою, і попереду піп наш, як би і годилося, було напосів на його: робити йому в свята забороняв, казані на догад за його у церкві казав, аж слухати було хороше, а це, як відрубано: за жида, як за батька, і водою не розіллєш: погодилися виходить; кажуть, жид багацько у карти йому програє, — один поперед одного оповідали люди.
IV
Беретів ЗО далі Калиткам знов трапилося велике село — парафія панотця Сергія Івановича Тендітного.
Сергій Іванович не лічився між улюблених у єпархії панотців; навпаки, там вважали його небезпечним, та, давніш діставши, яко академіст, красної парафії, ще до часу додержував її.
Тендітний — людина середнього зросту, років вже зверх сорока, був, мабуть, замолоду гарний з себе, та життя пошкодило помалу панотцеві родиму вдачу. Колись тонкі йому на обличчі риси зблідли, запливли та зробились обколисті та запухлі, злиняли червоні і жемчугові відблиски шкіри, згасло сяйво очей, попід ними пообвішувалися капшучки, і на обсунутому виду почеркалися подекуди зморшки. Хворобна запухлість виявляла обледачілу та нудьгою прибиту людину.
У	панотця в гості зібралася відповідно свому звичаю уся місцева інтелігенція: лікар, фельшер та вчитель, бо щодня збираються вони поміж себе чи в того, чи в іншого. Світло ще не запалене, вечірні сутіні поснувалися по маленькій залі панотця Сергія і зразу знадвір’я негаразд видко.
Відчинений задля карт стіл витягнуто на середину хати, ослонці, поз-совані з місця, скупилися біля його та біля другого стола, де манячить
щось з пляшечок та закуски; обсиротіла канапка самотньо приткнулася у своєму звичайному кутку, а на ній понаскидано шапок, верхньої одежі, скатірки, карти, книги, ще та ще щось... Сивий туман від цигарок, сте-лячись на впіввисочини хати, коливається пасмами, подекуди збиваючись угору, подекуди звисаючи шматтям... І через той гармидер у хаті, здається, геть більший натовп, ніж є навсправжки...
Господар з гостями бавляться стуколкою, і жарти карточної фортуни позначаються виразно на обличчях: лікар нервово змішує та роздає карти, сердиться і кидає їх навіть. Батюшка сидить, не вгадаєш, чи нудиться, чи сумує. Зате фельшер, загрібаючи гроші, регочеться весело і, прикладаючи приказки, дратує і лікаря, і панотця. Але ж, заклопочені важливою працею, усі більше висиджують мовчки, потягаючи з шкля-ночок чай з румом...
За картами минає вже сьома година. Ще з дванадцятої навпоперед завернув до панотця лікар...
Лікар Семен Петрович Невтішний нудився вже тільки з ліжка; прокинувшись, він насамперед згадав чорта, коли бликнуло йому крізь сон, як його перебути цілісінький день. Минуло, мабуть, зверх години, поки висиджував він над вихолонувшою шклянкою чаю, раз по раз запалюючи та зараз і кидаючи нескурені цигарки, часом встаючи сновигати по хаті, або заходжуючись свистати... Від сили приневолився він нарешті вмитися, та й то не збавляючи води марно, та піти на якийсь час до шпиталю, де якийсь десяток недужих сподівалися на його, може, і не перший ранок.
Світова річ — нудьга не ворогує з болістями, то вона і не покинула Семена Петровича, поки, заклопочений якимись думками, з протягом проходив він поміж ліжками недужих:
«Що я вдію їм тут без належних ліків, серед цієї неохайности та тісноти, де вони хіба заражуватимуть одне одного?.. Та чи й можливо робити і мати силу робити тут, серед сього безлюддя щодня те ж саме, ті ж самі дрібниці?.. Тут і несамохіть дурнем зробишся, товчучи воду у ступі», — дражливо міркував він.
Надійшло ще кількось людей за порадою. Невтішний оглядав їх неуважно, непоспішно; втомлені думки його плуталися десь далеко, а на поблідлому обличчю, як і на кожному порусі, значилися прикмети тієї втоми. Кожен раз, коли рипали двері, впускаючи до його недужих, зморшка, ознак тяжкого болю, тремтіла йому між бровами, сердите слово рвалося на уста, і він заледве здержувався від лайки... Нелюба робота невдатна була відхилити неприємні думки, а лише розбурхувала їх, коли на самоті вони починали помалу затлумлятися, втишуватися.
«Хай їм абищо, і без їх голова заморочилася!» — чи то сварився, чи виправляв себе сам Невтішний, і ледве трапилася перша хвилина, коли не було чергового, поспішивсь з шпиталю...
«Куди б зараз? Чи почитати б щось трохи?..» — посунулася і не обізвалася йому вдруге думка. Натомість дійшовши до вулиці, що нею зверталося до панотця, постояв, постояв він трохи та й подавсь до Тендітного...
Сергій Іванович прокинувся, як і завжди, рано, — це ще звичка в його від давнього часу, прибрався, напився чаю спроквола, не поспішаючи, — сьома година. Панотець поникав по хаті, неначе чогось шукаючи, позіхнув, узяв читати книжку якогось «товстого журнала» та не дуже постигав і читанням, бо книжка лежала непорушно, а листи не перегорталися часом по півгодини, поки очі панотця блукали замислено по хаті.
Надійшов чоловік з села покликати батюшку охрестити дитину. Мовчки пішов панотець до церкви, мовчки подякував чоловікові, торкнувшись бриля, за дарунки та й подався додому неначе із здивованим поглядом задуманих очей. Дома Тендітний узяв метрики записати хрещеника, та щось відвертає його увагу, бо вмочене перо обсихає, хрещеник невписаний, а очі панотця пильно дивляться на щось у вікно немов з дивуванням,., позаяк дивування те не належало, либонь, до півня, що грібся попід батюшчиним вікном, не зважуся я завіряти дійсно, на віщо воно оберталося. У хату увійшов наймит, поблагословився, поцілував панотцеві руку і, відступивши до дверей, кахикнув.
—	Що тобі, Пилипе?
—	Рапсу треба косити, панотче...
—	А...
Почекавши даремно більше виразної відповіді панотця, Пилип почав задруге:
—	Час вже косити рапсу, то загадали б ви людям, щоб вийшли.
Очі панотця знервовано заметлялися.
—	Загадай сам, Пилипе, будь ласка, — відповів він голосом, що у йому чути було благання.
—	Таке! Хіба мене хто послухає? Я ж не батюшка!
—	Ну, може, послухають.
—	Діждете, як же!
Панотець замовк.
—	Так не хочете?
—	Ні, ти вже сам...
—	Ну, то давайте грошей!..
Пилип гаразд знав, що в панотця не повинно бути грошей, знав, що не зможе і примусити його вимагати що в парафіян, та Пилипові у сьому не було і потреби, бо, порядкуючи панотцівським господарством через скільки років, призвичаївся він гаразд викручуватися без батюшчиної
запомоги, так же дуже любив Пилип помордувати трохи батюшку, щоб не забувавсь він ні того, що не так робить, як треба, ні того, чого Пилип вартий. А Тендітний шпарко шукає по кишенях, по столах, по всіх закутках — хто і знає, як би радніший він віддати наймитові все, що має, аби визволитися від сих питань про господарство, що здаються йому гірші кари, — та з усіх схованок назбирав панотець Сергій усіх тільки п’ять золотих з мідяками.
—	Що ж я з ними робитиму, де ж на них рапсу викосить?..
—	Більше нема... — жалібно казав панотець.
—	Ну, то хай вона висиплеться.
—	Ні, ти будь ласка, Пилипе, поратуй!..
—	Як-то поратуй?..
—	Як-небудь... Ну, могорича постав, ну, попрохай...
—	А ви?
—	Я... я не вмію...
—	Такої ще — людям звеліти не вмію, диво яке! Чи ж вони не повинні? — сердито махнув рукою наймит. — Ну, та що ж з вами зробиш? — засміявсь він далі, — хіба ви батюшка, як би треба, — і знов незадоволення почулося йому у голосі. — Давайте вже коповика, якось крутитимусь, — і Пилип пішов бубоніти собі за дверима: — Не вміє, дитина мала та й годі!..
Знов сидить панотець самотньо над книгою.
Б’є одинадцята година.
У хату увійшов лікар, двічі перейшов взад-вперед, та аж тоді обізвавсь, поздоровкавшись.
—	Здорові! — відповів і господар, неначе прокинувшись.
—	А ви все ще читаєте?
—	Та читаю ж.
—	Є по що час гаяти?..
—	Що ж робити?..
—	Охота себе дратувати? І без них знаємо, як було б добре... Так не буде ж... Та й сучасні книжки, хай їм усячина! Вже і по-дитячому не белькотять, а пискотять, як придушені миші!
Довгенько перемовчав панотець, здавалось, неначе міркуючи, поки нарешті промовив:
—	Одначе...
—	Що там одначе?!.. Вам усе одначе: як з вас і урядових попихачів поробили, як і дітворі голови морочити приневолили, як і з земства витурили, вам все «одначе», вам бо що, ви ще й раді!
—	Ну, раді! Та же кожен повинен нести хреста свого!
—	Годі вам! Хреста несуть... чистими руками...
—	Вп’ять, як на правду, то у земстві батюшкам, може, і не личить.
—	Личило ж?
—	Був інший час... знов люди грішні.
—	Заспівайте і цієї ще! Страміться-бо! що ви? Ну і справді, — нові книжки голові отрута... Я забувсь, як і читають, а сього не сплещу!
Лікар похмурився дужче, замовк та швидко почав ходити по хаті взад і вперед, раз по раз спльовуючи набік; за кілька хвилин робив він це вже зовсім систематично: дійде у один куток — плюне, повернеться у другий — плюне, знов назад і знов плюне, та якраз на ту саму містину.
Згадується Невтішному, як марили він з товариством працювати на рідній ниві, що збиралися поробити... тоді колись за щасливі університетські роки... Хіба за таку роботу марилося їм, та не вистачило ні сили, ні охоти, все посіли власні клопоти... Зазіхали на багато! Чорта тут зробиш, лютує він. Та й диво? Коли що потрібніше, того не можна робити, а що не зробиш, все знищать, розтягнуть, або і само воно згине серед неприємних обставин, що їх найпоперед треба б переробити, та їх переробляти зась... Та що вже там про славу, про великі завдання, хоч би ж шити у гурті з усіма, хоч маленькою голочкою, велике вбрання, та не бачити, як інші деруть великі дірки, поки ти латаєш маленькі... не було б тоді лінощів, не кортіло б так ласощів.
Нудьга!
—	Вип’ємо хоч по чарці, панотче! — обзивається лікар.
—	Чудесно, — заклопотався батюшка і покликав наймичку.
—	Найчудесніше навіть! — обізвавсь вчитель, несподівано вродившись у дверях.
—	Ха! — вигукнув здивовано Невтішний. — Пляшка і він — одно назустріч одному... Чи ти носом чуєш її, чи що?
—	А що ж? Мені з нею не розминатися.
Тим часом ледве лікар з шпиталю, фельшер, втомлений непроспа-ною ніччю, завважив і собі краще так-сяк збовтати загадані ліки та йти на відпочинок. Правда, не спав фельшер ночі не біля недужих, а на досвітках, так же ж не робити над силу, та й ніхто не доведе безперечно, чи то у шпиталю, чи на досвітках поспішніш спричиняється фельшер до зцілення і збільшення роду людського... Відтак не забаривсь фельшер, опинившись у господі панотця Сергія.
Тепер, коли компанія збільшилася на чотири, не було б рації не згадати карти і, як те знаємо, ні господар, ні гості не схотіли марно гаяти часу.
Вже років з десять, як Тендітний скінчив київську академію. Дуже вбогий, як не може бути вбогим жаден селянин-господар, сирота без батька і без матері, вештався він тоді між такої ж, як сам, голоти академістів та студентів, та дарма на злидні, на те, що часом доводилося перебути
 день не ївши, що по місяцях ні за віщо було нанята оселі і доставалося переночовувати в товаришів, що часом не вистачало грошей справити найпотрібнішу одежу, коли стара обтріпувалася до неможливого, — молоде товариство почувало себе і жило весело, жваво, з надією поглядаючи вперед: їм марилися великі сподіванки, вони кохалися у святих ідеалах волі, братерства та рівности, кожен линув мріями поробити, щоб спричинитися до їх панування на землі, і ці бажання, ці сподіванки були пишною окрасою їх життя! Товариство вважало Тендітного не дуже талановитою, та дуже щирою людиною. «Цей робитиме, як віл», — казав за його хтось з товаришів-поводаторів. Справді, Тендітний був щира, тихої, доброї та м’якої вдачі людина; він не бажав собі ні слави, ні сяйва, ні гомону поміжлюднього, йому досить було роботи і не бучної, досить робити і невідомо; з жагою приставав він до спільної праці і працював тоді пильно, справді, як віл, та не вдатен був Тендітний ні до боротьби, ні до праці; з власної думки, з власного приводу його, і справді, як вола, треба було запрягти у плуга. Лишившись сам, бачачи довкола глум та нехтування з правди, не здолав він сам вгадати, що треба діяти, а міг тільки банітувати себе та марніти під тягарем думки, що життя плине рік за роком, що праця і сили гинуть на нужденну, на самого себе роботу, а на суспільносте вона і не значиться. Досить було у його глибокої любові до правди, був і ясний погляд на правду і ясні ідеали суспільні, що начисто не відповідали вони дійсному життю; вони зробили неможливими для панотця Сергія задовольнитися маленьким щастям-спокоєм звичайної людини, та не було у йому тієї сили та тієї жадоби боротьби і її радощів, що знищує у людях самий смак до такого щастя.
Лікар був більше палкий, більше завзятий, більше і острий, ніж Сергій Іванович, та ще заздалегідь, ще серед завзяття університетських змагань, можна було помітити у йому потайне та пекуче бажання не самої тільки правди, а і широкого вільного життя, бажання виявити себе великою працею, бажання хвали, бучної слави, подяки та гомону людського; нищечком протягти життя над тихою роботою не задовольняло його; не спокій, а боротьба манили його, та яка боротьба? Він інше ніколи не гадав про неї, як про славетну змогу, він сподівався, що, певно, затремтить та, обсоромлена і злякана, побіжить геть неправда перед щирими думкою, словом та подіями, що це станеться швидко, трохи не враз, а хоч боротьба і буде запекла, хоч і достанеться може загинути, так же загинути на славетному полі, високо тримаючи стяг, з твердою надією, що за тобою іде молитва ображених, суне могутня сила оборон-ників правди... а згинути, а хоч і жити, так, — без слави, невідомо, — морозом тягло поза спиною Семена Петровича від такої думки.
Серед обставин сучасної суспільносте не можна було таким людям не знищитися морально.
Яка печаль, скажуть, може, за людей з так хибною вдачею? Що потім? І нема чого за ними шкодувати! Сім літ мак не родив, та голоду ж не було.
Та чи то ж вже така пеня, чи то ж такий гріх на людину? Чи не можна, і справді, їй бажати собі власного щастя, бажати впитися радощами слави, просторого, вільного життя?
Чи не винна більше сама громада, коли гарні вдачею, щирі до громадської праці люди гинуть так, без користи для неї, без утіхи для себе? Чого-бо варті такі обставини суспільносте, у яких хіба велетень здолає їй стати на послугу, а вона дарує щастям тільки гірших синів своїх? І чи не жаль і тих людей, і на ту громаду, де воля та щирі бажання їх гинуть так марно і так неправедно?!
Скінчивши академію, Тендітний, як і збирався, оженившись, пішов батюшкувати. Прибувши на село, перебалакав він із селянами і погодилися на тому, що не братиме він з них за кожну требу, а складкою виплачуватимуть йому парафіяни шістсот карбованців річно. Для великої парафії панотця Сергія це було легко, для його, як він мав ще ЗО десятин рути*, досить, і жив він, як по своїх звичках, то й розкішно. Сергій Іванович заклопотався за школу, познайомився з сусідами-земцями, небавом обібрали його гласним, — це знов трапилася люба йому робота, життя складалося спочатку, здавалося, гаразд. А що надалі — не було і краю гарним сподіванкам.
Тим часом Семен Петрович вештався ще по Києву; він допоминався лишитися в університеті, прямуючи до професорської посади, та, мабуть, щось прочуто було за його студентське життя, бо уряд на те не давав дозволу, і, як не змагався Невтішний, а довелося їхати у земство. За причиною панотця Тендітного здобув він посаду у тому ж селі, де жив той, та приїхав на неї роздратований та сердитий.
Панотець Сергій силкувався розважити приятеля, малюючи ясними фарбами земське життя, знайомлячи з освіченими сусідами-земцями, що їх осілося кількось чоловіків довкола, та се не задовольняло Невтішного; йому все увижався та манив геть ширший простір громадської діяльносте, ніж той, що був призначений земству.
—	Це вже примхи, правда! — сердивсь Тендітний на приятеля.
—	А ти не бажав би цих примхів? — глузливо запитував той.
— Як не бажав би? Звичайно, що бажав би, і, певно, знаю та сподіваюся, що воно буде і буде небавом, так же не сидіти поки що, поклавши руки?
—	Ну то й викладай, сподіваючись, камінці по земських бруках та мий посуду по шпиталях, грайсь собі, коли маєш охоту, поки без тебе що більше пороблять! — гримав Семен Петрович, — а мені остобісіло сподіваючись.
А і справді, що більше діялося десь далеко поза очима панотця Сергія, наближавсь час, коли не самі вже бажання, а і діяльність його почали називати примхами. Вийшов наказ, щоб батюшок відлучити від земства, в самого земства почали відбирати приручені вперед йому справи; відібрали суд, взялися і до земської школи, намагаючись віддати її на догляд батюшкам...
Здавалося б, Сергій Іванович робився тим побитом у школі господарем, але ж навсправжки діяльність його вужчала, бо вперше він доглядав за усіма школами, а тепер знав лише одну; вперше він вкупі з іншими давав їм ряд, тепер повинен був слухати, який ряд дадуть його школі, а відтак і йому на збірці повітового духовенства, де почував себе зовсім чужим. В додатку Сергій Іванович бачив, що мета парафіяльної школи — не розвій народній, а боротьба з школою земською, та що його роблять ворогом тієї справи, на яку поклав він стільки праці, тієї думки, яку вважав кращою.
Коли ж на збірці духовенства Тендітний почав був провадити свої уваги, чим, на його думку, повинна бути народня школа, батюшки повстали і зчинили на його галас, як на розбійника; відусіль помітив він ворожі погляди, почув глум і пошепки, і вголос, а нарешті ще виявився на його у єпархії донос.
Не знаходячи спочуття, зацькований ворожнетою, панотець Сергій знишк та уперто перемовчував на збірках, болісно перегадуючи по закутках, чи не правдивіші зневір’я Невтішного за його сподіванки, і ост-рий біль тих думок гнітив у йому охоту до змагання. Коли ж часом, щоб перемогти знесилля, шукав він спочуття, бідкаючись Невтішному, той тільки лаявся, але уперто пророкуючи надалі ще гірше.
І справді, життя робилося все непривітніше. Батюшкам почали нагадувати, що вони яко пастирі душ повинні глядіти і змагатися, де обізвуться в них по парафіях небезпечні думки. Соромом заливало очі панотцеві Сергієві від так почесної віри та препоруки старшенства, та він ще мав надію відмовчатися. Так же, мабуть, не було начальство у йому певним, або хтось клопотавсь за його нагадувати, бо частіше й частіше почав відбирати він накази, дедалі робилися вони суворіші, нарешті то були вже погрози.
Трапилася ще пригода. З-поміж парафіян панотця Сергія вхоплено двох чоловіків, ще і його знайомців, що належали буцімто до таємної громади. Панотця викликано свідком у суд по бучній політичній справі. Побитий власним лихом, — саме тоді вмерла йому жінка, — звіривши на наймичку двох малих діток, повинен він був, не давши ще ладу своїй обсиротілій господі, їхати аж у губернію.
Панотець був тільки свідком, та, мабуть, нерви його були страшенно зрушені тим, що довелося чути і бачити на суді: знайомих людей у ланцюгах, москалів з рушницями, суворі присуди: каторга, поселення, знов каторга, чи не сотня таких присудів, бо не здолав він визволитися від важкого почуття небезпечности, боязні та невирозумілих, але гнітючих острахів; і не даремно, бо дарма що ніяк не доведено, щоб Тендітний належав чим або відав за таємну громаду, тому не няли віри, а винуватили його навіть за те, що він не дізнався, що діється по його парафії, і, прибувши додому, він дістав наказ їхати не таячись у єпархію.
Преосвященний, розгніваний за те, що Тендітний буцімто обсоромив усе духовенство, з ганьбою, з докорами звелів йому кидати службу.
—	Я тобі того не подарую, що ти на нас усіх навів таку славу! Щоб духу твого не було у єпархії! Не буде тобі парафії поки живий!..
—	Ваше Преосвященство!..
Та Преосвященство не давалося на прохання.
—	Геть з-перед очей!
Це вже було над силу. Панотець Сергій не здолав нічого відказати, він навіть нічого не бачив кілька хвилин; коли ж заспокоївся потроху, Преосвященного не було вже у хаті. Розгніваний так правдиво, він пішов, либонь, на відпочинок до себе у покої, та у хаті стояло ще кількось попів, попадів, дияконів і знайомих, і незнайомих Тендітному, усі вони поглядали на його з цікавістю, з осміхом та зовсім не спочуваючи. Не вгадає, як потрапив у двері, не бачачи нічого поперед себе, Тендітний біг з хати, як міг швидше, бо чув, що щось підкотилося та душить йому у горлі, що ось він не здолає терпіти і застогне... ще може потечуть сльози... сором, сором і лихо!
Годин зо дві перегодом блідий, знервований посунув панотець Сергій з кватири до горниць секретаря консисторії, не розуміючи навіть гаразд, на що зважиться, що сказатиме секретареві... В панотця перед очима бовваніли маленькі діти, блимав сумний погляд небіжчиці жінки, і дарма що секретар, сивий, з хижим лукавим поглядом, грубий чоловік, вийшов до його досить небавом, Тендітному здалося, що чекав на його цілий вік. Через силу примушуючи себе вдавати спокійніше, почав він враз і оповідати свою пригоду, і прохати оборони.
—	Нічого не можу зробити... — непривітно відрубав секретар.
—	Згляньтеся!..
—	Не можу... Прощавайте! Не можу і не хочу.
За хвилину ще Тендітний не знав, та й не схотів би поняти віри, що зробить. Ніколи досі не давав він хабарів, обминаючи сей сороміцький консисторський звичай, та зараз несподівано пригадалися йому слова про хабарство секретаря і, навпів не розуміючи, що чинить, Тендітний вигукнув:
—	Поратуйте, дам, що схочете!
Чи то звичка старого хабарника, чи неситство так торкнуло секретаря, він спинився, та лише на мить.
—	Ні, се політична справа... не можу, — з жалем промовив він по хвилині вагання.
—	Дам багато, що схочете!.. — з нестямною упертістю намагався Тендітний.
Пронизуватий погляд секретаря пригас, відвернувся від панотця, мов придивляючись у глибину власних думок господаря.
—	Якщо завтра вранці буде шістсот, запитаюся, може, та глядіть: я беру вас на власний страх, — промовив він нарешті відрубно, мов посварився, і, покивавши перед очима Тендітного грубою пучкою, подавсь з хати.
Наче під катівськими канчуками ганяв допізна знищений, зморений панотець по незнайомому місту, поки трапився жид, що мов зглянувся, обіщавсь принести вранці потрібні гроші за 36 процентів річних та за вексель на подвійний кошт*.
Увесь день, уся ніч без крихти сну перейшли тяжким мордуванням у сороміцькій боязні, чи не одурить порадник-жид, у боязні незрозумілій, нестямній та тим гірше тяжкій, що знищила усі інші думки, усі інші почуття панотця, пріч остраху за власну шкуру. Ні скарги, ні гніву, ні ремства, ні думки, на що ті гроші, ні загаду, як їх віддати, одно нетерпляче бажання швидше мати у руках 600 карбованців! Та вранці, коли нарешті ще ледве затуманіло надворі, жид пошкрябав у двері, і хабар був забезпечений. Коли прибравшись нашвидку та ледве похрестивши лоба, поспішавсь Тендітний до секретаря, тут посів панотця нестерпучий сором за своє знесилля, за покірливість перед кривдою. Та довго бажане завдання переважало зломлену волю знервованого панотця та все штовхало його далі аж до дверей секретарської кухні; крадькома, як і жид до його, пошкрябавсь він у ті двері та мав ще силу дякувати своєму оборонникові.
Секретар звелів Тендітному чекати, поки перебалакає з Преосвященним, бо: «може Преосвященний звелить вас покликати», — казав він.
Другої години, і справді, покликано Тендітного, а до того часу не-просвітні турботи зовсім пригнітили панотця: сподівання змінилися безнадійністю, безнадійність — знов сподіванням, а розум метлявся від одної до другого; зморений, він на який час пригасав, зникали з голови усе лихо, усі пригоди, пригадувалися щоденні домові справи, та самий спокій того забуття вражав панотця як несподіване, та зараз нагадуючи все, здіймав ті ж турботи.
Довго ганьбив Преосвященний Тендітного, поки оповістив свою ласку, що милує його ще на сей раз, додаючи, проте, не так вже ласкаву пересторогу:
—	Гляди ж, не забий собі у голову, буцім я роблю це задля тебе; до тебе мені байдужісінько, та я бережу добру славу духовенства, бо ти ж на лихо піп і, витуривши тебе, не хочу зувертити тим викликані тобою на нас пересуди! Стережись же!
З губернії повз парафію Тендітного йшла залізниця та, прогаявши поїзд, що ішов вранці, треба було чекати вже до вечора. Панотцем Сергієм, що лишився тепер без жадної мети, без жадного діла, які могли б ще забавляти його, опанували сором, втома та незадоволення: йому стало байдуже до усього, що за годину ще так непокоїло, і, забившись у свою маленьку кімнату, він почував якусь незрозумілу, але люту та нестерпучу дражливість на усе і на усіх. Та дражливість не кинула його і у дорозі; він сердився і на те, що так довго доводиться чекати на поїзд, і на те, що той сунеться отак помалу, з нудьгою навіть згадував, що їде додому. Коли поїзд став після першого перегону, панотець почвалав на станцію. Там було людяно, бо і назустріч прибув саме поїзд. Надворі тягло добрим морозом, то усі товпилися у невеличку вокзальну залю, а здебільшого до буфету, добиваючись чергової чарки. Двері раз у раз рипали, впускаючи у хату кубла холодної сивої пари. Публіка була більш місцева, і багато дехто здоровкався, стріваючись. Тендітному теж трапився знайомий: у дверях стрівсь він з Єзекіїлом Єринарховичем. Цей тоді тільки скінчив бурсу, то й не мав ще тієї красної парафії, що ми бачили; відтак, зачувши про лихо панотця Сергія, і поспішавсь Буяновський до єпархії, щоб вистаратися на його посаду. їхало ще три панотці з тієї околиці, може, і того ж таки, та жаден з них не хвалився за те один одному. Так само і Єзекіїл Єринархович не мав по що робити неприємности Тендітному, виявляючи мету свого прямування на Губернію, а навпаки, як і личить доброму приятелеві, почав розпитувати з великою обачністю — чого і куди їздив панотець Сергій та як у дорозі щастило? Позаяк, одначе, панотець Сергій, хоч відказав, що йому все гаразд, та дуже сумним голосом, не поняв тому віри Єзекіїл Єринархович, але ж не міг і упевнитися, чи посада для його спорожнилась. Через те наміривсь він допитатися більш у подробицях, а відтак ще щиріше почав спочувати панотцеві Сергієві.
—	Тут пішли за вас такі прикрі чутки, що дуже нас знепокоїли. Кажіть же, будь ласка, то маю надію, даремний поговір, наче вас відсунуто з посади?
Сергій Іванович давно почував потребу спочуття, потребу висловити комусь своє лихо, то й дуже зрадів щирій прихильносте Буяновсь-кого.
—	Дякувати Господеві, це пронесло... до часу се лихо відсунуто...
—	То парафія лишилась за вами?! — ледве тримаючи свій вид, що чогось почав тіпатися невдержно, перехопив Єзекіїл Єринархович.
—	Дякувати Господеві...
Здивоване та сердите: «Ну?!» зірвалося в панотця Єзекіїла і, раптово порвавши розмову, він покинув самого здивованого Сергія Івановича.
То була велика, а і дивна для так розумної, як Буяновський, людини помилка. Якби, зберігаючи свої думки і почуття про себе, краще спитав він в Тендітного пошепки, чи не довелося йому визволятися хаба-рем, певно, той бевкнув би привселюдно і про хабар, і про усе, як було, і з того могла б бути велика користь, звичайно не для Тендітного.
Ця необережність Єзекіїла Єринарховича аж вкидає мене у сором, та на оборону доброї слави розуму Буяновського треба звернути увагу, що тоді був він ще молода людина і, певно, не помилився б так тепер; не дурно ж бо по-французькому мовиться: «Si jeunesse savait»*.
Покинувши Тендітного, панотець Єзекіїл подався до других батюшок, що були на вокзалі, і між них новина про несподіване визволення Тендітного зняла враз велику цікавість та турбацію.
А панотець Сергій, лишившись на самоті, першу хвилину остовпів, не розуміючи, що се з приятелем, другу — кров вдарила йому на обличчя, третя хвилина — і він вже почув розмову, що навмисне вголос почали поміж себе панотці.
—	Це, бачите, така вже мода на червоне скрізь, то й у церкві. Давніш досить було червоних корогов, тепер і попи червоненькі, — казав один.
—	Що поробите? — відказав другий, уперто та пронизувато поглядаючи на Тендітного. — На те ж вони вчені!
Як опечений, кинувсь Сергій Іванович з вокзалу, та вже був і час, — саме дзвонили удруге, за тим не забарився і третій дзвоник, і поїзд рушив.
Цей перегін машина йшла жвавіше, машиніста теж, мабуть, вигрівся коло буфету, то й поїзд біг дуже швидко, колеса торохтіли, ваґони кидало з боку на бік, та у голові панотця Сергія, що забився у найтемніший куток, чи ще не дужче кидаються почуття гніву, образи та сорому. Коли загальмували біля другої станції, крадькома поспішився він до буфету та вихилив кільки чарок одна по одній.
Ще перегін. Панотець Сергій почуває себе легше. Горілка не затлумила розуму, ні про що не забувсь він, ще, може, виразніше чує свою кривду, та намість гнітючого болю на серцю киплять погорда і зневага до гидливих напасників, а в очах заграли відблиски завзяття.
Тим часом недалеко від його два якихсь добродії завели балачку про духовенство. Сивий, обважнілий вже на тілі під вагою літ, та ще з гострим поглядом чорних жвавих очей, пан не мав, мабуть, згадувати батюшок добром, та неприязно поглядав на Тендітного, чи не того, що заради ввічливости, не може висловитися при йому вільно до полегкосте серця.
Довго панотець Сергій не чув за своїми думками ні тієї розмови, ні того сердитого погляду, та нарешті учулися йому одно-два слова, що зачепили його... Він прислухався та наблизився до розмовляючих.
—	Ви, панотче, з нами не погодитесь, то вам не цікаво і слухати! — непривітно обізвався до його сивий пан.
Та у цю мить Тендітний ненавидів духовенство з усієї сили душі і, мабуть, ще геть дужче, ніж той пан.
—	Я?! — зрушеним, повним ненатлости, голосом відказав він. — Я згоден з вами більш, ніж ви самі з собою.
—	Но? — поглянув на його той здивовано та неймовірно.
—	Що ж тут критися! То правда, що духовенство — то якесь сміття, і що ж там дивного, бо чи ж можливо, бувши попом, лишитися чесною людиною!? Хіба прокляті попівські обставини не викурять і з найкращої людини усе, що вона мала доброго?!
Тендітний казав це так запально, з так щирою завзятістю, що неймовірний пан мимоволі мусів поняте віри та на диво собі прихилився до незнайомого панотцівського становища і життя.
—	Ну, то дайте вашу руку! Зроду не бачив ще такого батюшки... Ви якийсь особливий з-поміж них...
—	Той самий! — чи не з плачем вигукнув панотець Сергій.
—	Як-то той самий?..
А Тендітний почав вже оповідати свою останню пригоду з жагою, з посміхом, наче шукав покаятися за свої гріхи. Та поїзд вже знов надходив до станції, і йому треба було виходити.
Довгі, непросвітні дні потяглися тепер панотцеві Сергієві, коли прибув він додому. Здається, нічим не змінилося життя його. Ті ж треби, ті ж служби у церкві, ті ж щоденні дрібниці, як і вперед, займали найбільшу частину часу, та неначе щось випало, десь поділося, що було зверх обов’язкового у життю панотцівському, і те саме було йому окрасою.
Було, коли огиднуть панотцеві щоденні уїдливі клопоти, зробиться важко на серцеві, десь близько є кількось молодих, щирих, розумних людей. Запряже панотець конячку і рушає помалу до приятеля, а в приятеля, може, іще з’їдуться два-три так само приязних людей. Поведеться та плине, як на крилах, розмова, щира хороша розмова, здіймаючи високі почуття, палкі поривання, широкі, як світ, ясні, як сонце, надії та сподіванки, і пізно вже перед світом повертається панотець додому,
змивши з наболілої душі мляві почуття, а з ними заздрі заласся, поклики лютости, зневір’я у правді, — усе, що залазить та вкоріняється у ній серед блідої тиші самотніх днів.
А зараз нема і сліду того товариства, — хто стишився, знищився духом та затаївся у свій куточок, хто, от як Невтішний, укинувся у запекле пияцтво, у карти, у розпусту з самим лише прокльоном та лайкою і на устах та й на думці, нестотно чуючи задоволення помсти, викоріняючи з себе все людське; були навіть ті, що й зрадили. Напрям громади змінився за хвилю, як мрія, і хижі верстви суспільносте, що досі таїлися притаївшись, зараз вголос здіймали на глум святощі ідеалів.
Важко було Тендітному зносити се нове життя. Уперті мрії його не хотіли чи не могли змінитися, і попереду остро до кривавого болю, дедалі не так вже виразно та тяжко, як неперестанна болість, душив його брак того простору та волі, що, марилося йому, повинні робитися все ширші та ширші. Та без надії, без поради, без любої праці, себто без жадної моральної втіхи, він почав нудитися, знищуватися духом, осо-ружуватися як власним господарством, що спустив все потроху на наймита, так і обов’язковими роботами. Навіть читання, що любив він колись, не цікавило його більше. Він примушував себе сидіти над книгою, а думки плуталися десь далеко все біля тієї ж ваги. Щоб збутися самотньої нудьги, під оманою лікаря частіше і частіше почав Сергій Іванович заходити до їх компанії, що пиячила та бавилася картами; почали завертати і до Тендітного, і потяглося щоденне грання та гультяйство.
А тим часом і домові справи панотця не велися гаразд. Вексель, що мусів він дати на хабар, здирські на йому проценти та збутки на офіри у єпархію, щоб ними виявити своє піклування за церкву, яких через славу небезпечного не міг він обминути, як обминали їх інші панотці, лягали на кошт Тендітного великим тягарем.
В додаток починка не миналася, батюшки щось зненавиділи його, і від часу до часу у єпархії виринали на його доноси. Правда, секретарська порука не повинна була бути марною, і з доносів тих не робилося нічого шкідливого задля Тендітного, та нарешті і секретареві обридло обороняти так задурно, він почав вимагати подяки, і її вже ніяк було обминути.
Помалу неможливість інакше визволитись примусила панотця Сергія приймати дарунки, що намагалися з ними заможніші парафіяни на знак шани своєї до панотця; звикши до сього та замотавшись ще гірше, він почав вже сподіватися радіти, — часом, хоч і над силу, хоч не сам, а через наймита, нагадувати за них людям.
— Це вже і наш піп перешивсь на попівський кшталт, — балакали люди, що, як звичайно люди, суворо судять з погляду власної тільки
користи. I дарма що Сергій Іванович сам часто ганьбив і судив себе, а важкою незаробленою образою здавалися йому ці пересуди, здіймаючи вороже почуття до людей. Провини панотців, що сам він судив давніше, здавалися йому під впливом образливосте не так вже тяжкі, а непошана батюшок громадою — незаробленою кривдою; відтак, не помічаючи як, почав він спочувати тим, на кого давніш озброювався, погляди і спочуття його змішалися, похитнулись, життя стало ще гірше неосяяне, мляве, непросвітне, і потреба губити розум у забуттю за горілкою та картами зробилася необхідною.
—	А ну ж бо моєму попові шлях! — промовив фельшер, пригинаючись до столу та з боязкою непевністю слідкуючи, чи не вб’ють його дзвінкового короля, що був на той час козирний, а він пустив його на ризик першою картою.
—	Овва! Луснемо і попа, щоб не совався! — з особистим задово-леннєм ляпнув лікар короля зверху тузом.
—	Чи то ж так? — бідкався з жалем фельшер. — Невже-бо ви, батюшку?..
—	А хай-но не прискає! Бо і не виприсне... а то з попівським замахом...
—	Що? — зненацька спитав ображено Тендітний, що сидів досі мовчки.
—	Пнеться вище себе стрибнути, — різнув, скінчаючи недоказане, лікар, уперто та дражливо дивлячись на панотця.
—	Що я вам за сміховище? Що вам батюшки на глум далися? — сердито гукав Тендітний, кидаючи на стіл свої карти.
—	Бач, не подобається! — шпигнув суворо Невтішний.
—	А чого ж в’язнеш, коли тебе не чіпають?
—	Бо і нема за віщо...
—	А батюшок за що?
—	Бо дуже пиндючаться, і ти вкупі з ними.
—	Дурника строїш!..
—	Дурника не дурника, а я не надимаюся, шани і поклонів собі не вимагаю, живу який є, а попи діла не роблять, людей дурять, нишпорками поробилися, та ще вдяки, бач, заманулося!.. Знаєш, яка шпигунові честь?..
—	Я не шпигун!
—	То ти ще і не справжній піп. Та хай тобі цур! Не прискай, що лаюсь; лаюсь, бо заробили. Бери краще карти та грай, справді, ти кращий був, поки менше попом відносило...
А тим часом Тендітному почало вже згадуватися багато такого за панотців, що, і справді, ніяк було ображатися на приятеля і, мовчки нахнюпившись, знов узяв він свої карти.
— А от за згоду! — налив лікар по чарці. — Кк!.. — пече гемонський рум, аж лоскоче, — казав він, роздаючи карти.
Аж се у дворищі щось загуло та задеренчало; приятелі глянули у вікно і перед ними з’явилася у повній красі балаґула панотця Макара, що, над силу повертаючись у тісному дворищі Сергія Івановича, проступала до ґанку. Довгому Калитчиному повозу, і справді, не так легко було повертатися у тісноті, а надто розполохані курки заметлялися поперед самих коней, коні схарапудилися та, оступаючись, зачали смикатися кожна урозтіч, аж сам панотець Макар завважив потрібним власноручно допомогти машталірові, і вдвох вони на чотири руки грали віжками, ще гірше плутаючи розуміння коням.
—	Бач, «ковчегъ, аки Ноевъ», се до тебе хтось від коліна Левітова, — завважив Невтішний, поки Тендітний, помітивши незнайомого панотця і знепокоєний, що його побачать за картами, хапався ховати їх та відсунути стіл до дзеркала.
—	Ти думаєш він не грає? Не святий! — спиняв лікар.
—	Та хай йому усячина... може і грає, та щоб не довів! — клопотався Тендітний.
—	До начальства?..
—	Еге!
—	Так, так; він з почесного кодла!..
А тим часом, переваживши всі перешкоди, Калитка доправив вже свою балаґулу до ґанку, і знов та знов почали вилазити з неї Калит-ченки.
—	Бач, «умножися, аки пьсокь морскій», — робив свої уваги лікар, поглядаючи у вікно. — А попівна нічого, і ніжка маленька, — завважив він далі, придивляючись на попівен, як злазили вони з високого повозу, — тільки нащо-бо ті домороблені та такі ще червоні панчохи?
Захапавшись, панотець Сергій ще не скінчив свого порядкування, а низка Калиток з панотцем Макаром попереду вже увійшла у хату. Кали-тівни, улучивши між так великий гурт паничів, мерщій подалися чепуритися у дальші хати, враз і від турбації і задля краси витягуючи на ході шиї, похитуючи голівками та вихиляючись усім тілом. Там, на самотині виряджаючись, зняли вони чималий гамір, спорячись за красу кожного з гостей Тендітного — але ж у залі Сергія Івановича не так, мабуть, зацікавилися панночками, бо небавом знявся там такий бешкет, що панночки приневолилися самі собі нудьгувати увесь вечір, не виходячи до веселої компанії.
Сам Калитка, ще вітаючись, оглядав вже оселю нового знайомця і досвідне око його не минуло неуважно ні жадну дрібницю. Помітив Калитка і гармидер у хаті, і недоглядне вбрання гостей, і щітку від карт, що забувсь приховати Тендітний, не схоронився від панотця Макара і наче провинувачений вигляд господаря, та з усіх цих маленьких прикмет, не таячись, робив меткий Калитчин розум уваги про вдачу господаря та звичай господи. За карти не обсуджував Тендітного Калитка, що йому потім? Та й не бачив він рації, через що б обминати батюшкам такої безневинної втіхи, так і не зацікавився ними, бо думка, що можна програти — на віки відвертала його від карт. Зате ж ще з порога вже пильно придивлявсь він на закуску, що помітив у дальшому кутку. Та щось і здалеку видко було, що злаштована вона не про їжу, а про чарку і, що людині як треба, не з таких піджиганих, як гості Тендітного, хвертиків, то нема чим і визволитися. Це могло б зовсім знепокоїти панотця Макара, бо хоч і чарка має вагу, так же і страва — річ не остання, якби пригнічений та нашороханий вигляд Тендітного не заспокоїв Калитку над усе. Зваживши бо на його, Калитка зразу почув себе звільна і залюбки та й ладнався повернути, як схоче, господаря, а з ним вкупі, певно, і його закуску.
А коли Сергій Іванович попрохав Калитку до столу, він, ковтнувши путященьку чарку та трохи помотавши виделкою, мов шукаючи, чим би посолонцювати, не покрився з своїми бажаннями.
— От коли б ковбаси до речі та ще буханці, або може яєшня! — промовив він завіряюче.
І зробивши таку увагу та напосівши тим часом на чарки та на страву, що трапилася, спокійно вже ждав на господаря, поки той, мов провину-ватившись, хапався задовольнити гостя.
Унесли перегодом і ковбаси і яєшню, знайшли і млинців і вареників, а чергова [чарка], заплутавшись, не виходила з кола гостей панотця Сергія.
Калитка розжеврівся на виду, волосся йому розкуйовдилося, зачервонілий ніс вилискувався, а по виду, як зайчики з весняних проміннів, бігав задоволений осміх. Панотець щось дрібно та весело оповідав лікареві, що навпаки любив працю над слово, та усе наточував чарочки, приказуючи до кожної: «Чарка та шматок — пара на зразок» і «Без чарки шмат — дурневі брат» і т. ін.
Помалу компанія почала розбиватися на два окремні гурточки: товариства поважнішого та молодшого. Більші бо сини панотця Макара, хоч і мали вже право пити перед батьковими очима, та задля звичайности обминали ще поважну батькову компанію. То й, облишивши батькові, лікареві та Тендітному стіл з закусками, самі обволодали вкупі з фель-шером та вчителем столиком, що під дзеркалом, витягши його насеред хати. Що ж до Наумчика, хоч не було ще гаразд відомо, чи належаться йому вольности більших братів, та, утасовавшись між товариство, він поза спинами його виразно доводив, що давня бурсацька слава полягти ще не повинна, а сили в молодих юнаків ще не позбавилися. Заспо
коєне з цього боку товариство почувало себе досить весело і реготалося, збиваючи Наумчика ще та ще попитати сили; і, не відмагаючись того спитку, здержував його Наумчик досить з поспіхом.
—	Ну, та батька не переп’є, — моргнув фельшер на другий стіл, де, знаємий за свою на горілку лютість, лікар, здавалось, починав умлівати у боротьбі з панотцем Калиткою. Більші Калитченки, зацікавлені тим питанням, вивіряюче поглянули двічі на батька і на брата, та жаден з них не давав ще приводу до зневіри; але ж, як за батька була дуже давня слава, то й більший з братів завважив рішуче:
—	Ні... батька не подужає...
—	Ти почім знаєш? — образивсь Наумчик. — їм, може, так і не снилося, як в нас п’ють... Сип у чарки, зараз аршин вип’ю...
—	Як-то аршин?
—	Ти і не чув? А ще у присудці шиється! Чиє б гарчало, а чиє б мовчало. Сип швидше, коли кажуть, хай посуд не гуляє!
І Наумчик, наставивши чарок уряд завдовжки аршин, заходився хилити чарку за чаркою.
—	Ха, ха, ха! Ну і штукар! — реготалося товариство.
А біля другого стола зайшло вже на «ти».
—	Та ти мені, лікарю, голови не мороч, кажи просто, чого до батюшок уїдаєшся, чим ми тобі поперек стали? — гукав Калитка.
Та на сей раз йому не впалося діждати відповіді, бо ззаду молодне-ча реготалася так дуже, що панотець Макар повинен був обернутися, а обернувшись, аж очима залупав, взоривши молодецьке порання На-умчикове. По хвилині задуму завважив старий потрібним не лишити сина без поради і наказу; відтак подавсь, хоч хитаючись, до байдужої молоднечі.
—	Сьома! — гукав, аж пригинаючись з реготу, фельшер.
—	Ну-ну! Ну і гріє! — гукали другі.
Аж ось рука панотця Макара, просунувшись поміж гурт, припинила за плече руку Наумчикову, що простяглась вже була по осьму чарку.
—	А, ледащо! — бубонів голос панотця Макара, — вчитися дурень, а до горілки то й прибрав розуму...
Вид Наумчика засмикався і захолов, губи втяглися і склепилися, а очі, мов вилинявши з ляку, як прикипіли до батька, непорушно дивлячись на його.
А старий Калитка, почавши так бучно і досить вже задоволений з досягнутого враження, не мав більше охоти турбуватися з так незначної оказії. Відтак, переступаючи раз по раз з одної ноги на другу, бо жадна не хотіла тримати його самотужки, а стати враз на обидві він ніяк не владнався, панотець Макар провадив не сердячись, а лише докладно:
—	Бач, сину, що ж се ти робиш? Чи здається тобі, що придбаєш собі пияцтвом долі, чи зробиш тим втіху батькові і матері, чи заробиш від людей пошани? Так ні ж, синку, бо з пияцтва ніколи не було добра: обсядуть тебе нікчемні приятельства, обшарпають вони тебе, спожив-ляючись твоїм коштом, не придбаєш ти за ними нічого у віки, та ще прогайнуєш і батькові труди, та й зробишся обідранцем та сміховищем, бо усі візьмуть тебе на глум та взиватимуть п’янюгою. А через тебе і мені буде великий сором, бо кожне ж казатиме: «От панотець Макар Калитка і добра людина, а дурень був, бо не навчив сина брати з себе привід і не довів його до ума».
Скінчивши так сю поважну рацію, панотець Макар посварився на сина пучкою і, повертаючись знов до закуски, чогось трохи поточився.
—	Чули, як я його вичитав... хоч кого пройму! — з задоволеною ус-мілкою обізвався він до лікаря.
—	Ну, не дуже-то, — визвірився той, що за кілька хвилин почував знов звичайну дражливість.
Це знов неприємно вразило панотця Макара, та, ще спиняючи себе, промовив він лагідно:
—	Ну, та й погана оця в тебе звичка усе лаятися.
З свого боку і панотець Сергій, дарма, що йому Калитка не вподобався, що при йому і ніяково, і непривітно, і навіть чи й небезпечно почував себе сам Тендітний, мислив, що приятель поводиться з гостем таки незвичайно. Відтак захапавсь він утишити сварку, що могла розпочатися, і, як у сій справі покладав найбільшу надію на чарку, то й захапався з припрохою:
—	Ну, і чого ви, чого-бо ви? — аж благав він. — Вип’ємо краще!
З боку Тендітного це було великою саможертвою, бо досі задля зви-чайности не залишаючись з чаркою позаду гостей, він, яко слабіший, перехопив через край і не те [що] не добирав вже смаку у горілці, а просто йому відвертало.
Коли ж Калитка, звернувши увагу на господарську припроху, поналивав чарки, довго та з жахом поглядав на свою панотець Сергій, поки зважився ковтнути. Та це була на той день вже і остання чарка Тендітному, голова зсунулася йому на руки, потім на стіл; потім господар нестямно підвівсь, посунувся якось до канапки та розкинувсь на ній.
—	О! вже одного дуба втято під корінь! — оголосив фельшер.
—	Який там дуб! Берестина гнила, — хизуючись, глузував Наумчик.
—	А ти таки, лікарю, даремно не ймеш мені віри. Істинно тобі кажу, слово в мене гостре і пекуче — аби схотів, хоч кого зворушу. Які вже наші мужики запеклі, а й тих часом улещую!
—	Щоб тобі книші зносили...
—	Ні, чого се ти дурно порочиш?! Ти вперед розбери.
—	Та хай тобі цур! Хай в тебе слово і Остре, як перець, і солодке, як мед, що мені?
—	От тобі і що: я народ на добре навчаю.
—	Тобі гроші зносити!
—	Я йому святе слово показую.
—	Дуриш ти народ, от що!
—	І тобі без мене йти між них, як між звір’я; не вдержатися б, — з’їли б.
—	Зась тобі, попе, сам ти є звір, а не люди! І де б ти Божому слову навчав, коли і сам сліпий?
—	От тобі і на!
—	А що, є Тройця?
—	Тройця — єдиносушна і нероздільна...
—	А далі що?
—	Та ну, не збивай!
—	А далі ні тпру, ні ну! Завчив як сорока: середини без початку не скажеш. Божого слова ти, попе, не знаєш.
—	Балакай!
—	А який заповіт Божий?
—	Возлюби Бога.
—	А ще?
—	Ну, та ще й ближнього.
—	А ти ж його возлюбив?
—	А то як же?
—	Кишеню ти його возлюбив!
—	Що ти мені кишеню ув очах довбаєш?
—	А от ти казав, що людей Божому слову навчаєш?
—	Казав.
—	А навчаєш ти їх постувати?
—	Авжеж.
—	А сам пости додержуєш?
—	А... певно.
—	З горілкою?
—	Тьху!
—	Ні, ще не тьху — а часом і з скороминкою.
—	Відчепись!
—	Та ще навчаєш ти їх, щоб у церкві поважно велися, а сам з дяком у вівтарі за чуба водитеся.
—	А ти?..
—	Ще не все, потривай! Вчиш ти людей, щоб на чуже не зорили, а сам оком попівським нишпориш, де що б видерти.
—	То з голоду попам треба пухнути? Так? На тебе...
—	Не бійсь, не попухнеш! А хвалися: ось ти вік ізжив, вік головою викрутив, а про віщо? — Про гроші. То й кажу тобі, попе: Божого слова ти не знав, та воно тобі і байдуже, а завчив ти слова старшинства попівського та за жменю п’ятаків і морочиш люд цілий вік!..
Калитка увесь зачервонівсь та аж тіпався. Слово ніяк не поспиналося з серця на відповідь.
—	Ач, вчителі хороші! — дратував лікар.
—	А ви хороші?
Це несподіване питання вдарило лікаря. Він сам обернувся на себе. За мить полинули у голові обривчасті згадки з власного життя, примушуючи червоніти з сорому.
—	Що ми? — несміливо спитав лікар.
—	Бач, і не знає! Ти на нас, — тривай, і я на тебе, — визвірився тепер і Калитка. — От ти нам очі людьми печеш, а ти що людям робиш? Лічиш? Брешеш — не лічиш, п’єш та у карти граєш, та як недужий прийде, з хати женеш.
—	Ніколи...
—	Ну то чортом дивишся, злякаєш однаково, — хоч до баби переполох виливати йди після тебе; а якби тобі грішми у носі крутило, гляди б і пом’якшав. А то ти на людей пльотки зводиш та свої думки скрізь злючі сієш, а усього з тебе й є, що ти скоробрішка!
Дедалі докори Калитки, повертаючи сумління лікаря на власне життя, пригнічували його все глибше та глибше. Смутні важкі турботи посіли його. Де й поділася його завзятість, його дражливість, його злість на людей! Пекучою тугою, геть далеко важчою, повстали перед ним власні гріхи, і усі думки, усі почуття, уся сила незадоволення обернулися на себе. Покірливо слухав він панотцівські докори, прикладаючи у душі сам собі геть гірші.
А панотець налягав та налягав. Каже-каже, наллє чарку горілки, ковтне не заїдаючи, та знов напосяде.
—	Що ж зробимо ми, коли усі наші заміри, усі наші надії, усе, чому ми вірили, чим хотіли працювати, все загнане, заборонене, зацьковане, зганьбоване?! Що можемо ми робити без волі, без світла зверху—розігнані, як кущ горобців? Ми винні, страшенно винні, — та оскільки ж більша провина тих, що призвели нас на це, хто попсував кращий світ нашої душі, а може, і кращий світ нашого краю! Що їм треба було? Власної користи, сили, могутносте, — а нам треба було лише правди та волі! їх сила, вони подужали! За наші змагання, за наші святі поривання вони відібрали в нас ще нашу честь. Так будь вони прокляті і за нас, і за ввесь люд, і за край! — стогоном вихопилося нарешті з самої глибині душі лікаря.
—	Розкис! — презиркувато хряпнув губами Калитка і, махнувши рукою на лікаря, подався до більше трямкої компанії молоднечі.
По хаті поснувалися кубла диму, свічки пообпливали і миготять жовтим, сліпим сяйвом, догоряючи; долівка вся всипана недопалками цигарок, скатірки, замочені та заяложені, позбивалися набік. Перші рожеві сутіні ранку освічують крізь вікна змарнілі, поблідлі та, потом мов вмазані, види гостей. Лікар, схилившись на стіл, тремтить нервово від важких думок. Молодецька компанія з панотцем Калиткою посередині витинає пісні і теревені.
Панотець Сергій розкидався на канапці. Волосся йому збилося набік, високий та чистий лоб весь розкритий, на виду грає привітна усмішка. Якийсь гарний, веселий сон малює йому привітні малюнки. Бачить він себе молодим, веселим, щасливим. Бачить гурток молодого товариства, чує поклик до святого діла і всі вони линуть туди кудись, де гарно, де щасно і всі вони щиро працюють.
— А ну, хлопці, утніть веселої, хай всячина тим розумникам!
— Наплів: сили, надії, сподіванки.
— Зломлені сили.
— Сплячі сили!..
Хтось завів «Селезня».
— А ну!
Панотець Макар, ухопивши у руки заполи підрясника, утинає серед кола козака, аж гуло...
—	А ну, розступіться!
Брязнула чарка, падаючи зі столу, що похопились відсунути на край.
Вчитель пішов колесом з краю в край хати.
—	Ну, хлопці, ще хто?
—	А ось тривайте, розбуркаємо сплячу силу, — гукнув фельшер регочучись, та, підбігши до сплячого Тендітного, наставив йому на лоба здоровенного дурацького шлика, що скрутив з паперу.
—	Геть звідси! — загуло з страшенною лютістю перехоплене у горлі. — Геть! — і здоровий лікарів кулак торохнув по столі. — Щоб духу тут поганого вашого не було, волоцюги, безпутники! Знущатися, з чого? Чи розумієте? З святих поривань, з нещасної долі, з того, що в нас хоч колись була крихта правди. Якби її не було ніколи, ви були б нам приятелі. Геть же! Ще вистачить сили в сплячих побити ваші погані пики! Хай на краще і зламані, а це ще зможемо! — і, високо знявши над головою пляшку з-під пива, схопився лікар з покривленими та тремтячими губами, з блідим видом, з гарячими від гніву очима.
Рожевий промінь, вдаривши у віконницю, осяяв спорожнілу хату та перелякану купку людей, що стиснулася на дверях, тікаючи. Позад усіх панотець Макар, що забарився, заплутавшись у поли підрясника, репетує тікаючи:
—	Протестуюсь!
— Ха, ха, ха! — з істеричним реготом поточився лікар, змарнілий, зіслаблий, на ослонець, і довго ще чути було його нервове хлипання серед спорожнілої хати.
V
Старий, років на 70, старосвітський панотець Каленик Пафнутєвич Трубайло правив невеличкою бідною, та наче забутою у єпархії парафією. Бідні, хоч і чисто прибрані, горнички панотця, — дві простих хати з мазаною долівкою — похилилися, як і сам він під вагою літ давніх, дуже давніх: вони-бо бачили ще, як народився маленький Кель, чули, як квилив він малою дитиною, терпіли, як скуб їхню стріху, деручи горобців, трощив шибки м’ячем та й достоялися, поки вдвох з маленьким колись Келем поробилися старезними дідуганами. Та дарма що ба-тющина оселя хилиться набік, уростає у землю, що очеретяна стріха зеленіє мохом, — супроти неї уся у садку біліє нова красуня церква з гарними образами, з цегольною дзвіницею. Збагатіла і скрасилася вона на увесь округ за довге батюшкування панотця Каленика. Давно вже править службу Божу у цій самій парафії Каленик Пафнутєвич. Вже і батюшкою років з сорок з того часу, як впала вона йому спадщиною після небіжчика батька, що за старих прав обрала його у батюшки громада, а і доти дячком та дияконом, бо недовго і небагато вчився панотець Каленик у бурсі. За чотири роки скінчивши усю науку, яка була йому призначена батьком відповідно звичаю того часу, повернувся він знов на село до давнього свого товариства, що колись грався з ним у гилки, блукав по степах та лісах, шукаючи козельції і виробляючи пищики, а зараз почав співати, гуляти на досвітках та улиці, часом коштувати нишком горілки, звичайно, чим бавиться парубоцтво. Не облишив панотець Каленик ні товариства, ні його забавок, і тоді, як батько, забравши сина і гостинці, поїхав у консисторію, а відтіль привіз Каленика Пафнутєвича дячком своєї церкви.
Молодий ще був Каленик Пафнутєвич, не було йому і двадцять років, то і кохання не займалося йому у серці. Гуляв він на досвітках, женихався з дівчатами з усіма потроху, а, може, з якою і більше, та не з кохання, а так, для закону, бо такий вже закон на досвітках, і ні та дівчина, ні ще менше молодий Трубайло не гадали нічого про те, щоб одружитися, — а минуло йому двадцять років, покликав його батько, докладно наказав, що годі вже байдики бити, що час робитися дияконом, що треба женитися, заводити господу, родину, та додав, що нагледів і молоду. Каленик був не від того. «Що ж, — гадав він, — усі люди женяться, треба й мені, аби б тільки путященька молода», — а то вже закон треба сповня
ти, і так без великого задуму, без турбот, без муки кохання їхав він на розглядини, ходив ще й на досвітки, а небавом і перевінчався, тільки мов трішечки зробивсь поважніший та все смикав свого куценького вуса, наче гордуючи з товариства, що, мовляв, — «ви ще хлопці, а я скоро людиною буду, чоловіком, о!»
Оженивши сина, знов повіз його батько у єпархію, і відтіль повернувся Каленик вже дияконом. Та ще раз по батьковій смерти довелося йому їздити у Губернію, щоб зробитися батюшкою та випрохати батькову парафію; а з того часу довго жив панотець Каленик спокійно, не рушаючи нікуди, не бачачи ні старшенства, ніким не турбований на своїй парафії. Довелося співати «Ісаія ликуй» і «Идеже нъесть ни печали, ни воздиханія» над більшістю з свого товариства, навіть над багатьма з дітей їх, а панотець жив так само у миру та злагоді з своїми парафіянами. Прості були звичаї панотця, небагато було йому треба, то і не обтяжав він парафіян; не дуже попередив їх наукою, то і не нудився, і не гребав їх бесідою. Зате ж щиро любили та поважали люди свого панотця та з охотою, по можливости дарували на церкву, певні, що і одного шага не піде марно або повз церкву до батюшчиного гаманця, та що працьовитий і дбайливий панотець поверне їх на церковні потреби якнайкраще.
Вже з двадцять років живе панотець Трубайло самотньо удівцем. Сини розійшлися батюшкувати по далеких парафіях, дочки заміж, жінка вмерла, навіть це давнє лихо минулося, збувшись свого гострого болю, і тільки м’який, лагідний смуток помалу ворушить старече серце. А це років зо два з новим лихом впала і нова втіха на старість: вмерла його найменша дочка, вмер і зять та й кинули на догляд дідові унука Васька, жвавого, гарного хлопчика літ десяти. Каленик Пафнутєвич пестився, кохався у малому унукові, за ним життя здалося старому ще десять раз краще і тихо плинуло, як сонце на захід тихого, погожого осіннього вечора. А не вважаючи на тихий ряд його, і воно не минулося без турботної смуги, яку й досі згадує Каленик Пафнутєвич з неприємністю. Вже років двадцять батюшкував він, як колись батько, як з давніх-давен велося, се то: твердо додержував пости, службу правив довго та докладно, у консисторію що належало пересилав щороку, а хоч часом забувавсь за деякі єпархіальні накази, або під старість, боячись розхлюпати дари, пом’янувши царя, царицю та цісаревича, поминав царських родичів узагалі, проказуючи «і прочая і прочая», та ніхто до того не прискіпувався.
Аж ось наставлено нового Преосвященного, що дуже не любив старосвітських батюшок. Цей зачав заводити новий ряд, правити від батюшок такого, що до них і не належало. Звичайно, щоб піддобритися до Преосвященного, і протоєреї намоглися з тим самим на своїх батю
шок, а вже надто на Трубайла протоєрей його благочиния. Покликав він Каленика Пафнутєвича до себе, угрущав його і за недогляд за парафіянами, і за несвідомість у Божому слові, і за байдужість до єпархіальних наказів, багацько за всячину, аж здумати страшно за віщо, якби тому правда; хитав до того головою та все, мов би грозячись, радив схаменутися. Як не був тихий панотець Трубайло, а чути таке від молодого протоєрея його розсердило. Не бачив він ні розуму, ані правди у наказах протоєреєвих, саму лише напасть, а розсердившись, наказав вже такого, що і не треба б, та, нагадавши про свою чесну та довгу службу, повершив.
—	Якої ж ще примхи вам треба від мене? Батюшкую як батюшкую, як закон велить; так і буду... Я думав ви мене за ділом кличете, а за цим то й гріх було б мою старість турбувати! — та з тим і подався додому.
Але даремно сподівавсь панотець Трубайло, що тим і відмігся. За два тижні прийшов з єпархії наказ, щоб невідмінно заснував він парафіяльну школу і братство, щоб приглянув та доніс, чи не прокидається у парафії яка секта або непошана урядові... Разів десять перечитав його Кале-ник Пафнутєвич, три дні поспіль бравсь по кількось разів за перо відповісти, і не знав він, як вдовольнити єпархію, і негаразд розумів, чого їм треба, і чогось гидко робилося йому, коли починав він мислити про те, що у наказі писалося, та нарешті і поклав його до слушного часу у шафу, хай там лежить — може, минеться перемовчкою.
Минулось ще з місяць, аж ось заходить до панотця чоловік, мнеться щось біля дверей, немов щось хоче казати, не зважиться.
—	Що тобі?
—	Та чи ви чули, панотче?.. — та й дивиться поза двері, чи нема кого.
—	Що таке? Кажи просто, чого там криєшся?
—	Казав би, — відказує, — так не ті се речі повелися, щоб спроста і вимовить. — Зиркнув ще раз поза двері, причинив їх, надійшов і до других, глянув і там та, приступившись до батюшки, і каже пошепки:
—	Чи не шпигуни, панотче, на вас виявилися? Приїздив тут якийсь підпанок, так щось несвіцьке... мовляв, майстрів наймати, так майстрів не наняв, а за вас найбільше розпитувавсь.
—	За віщо? — аж пополотнів Каленик Пафнутєвич.
—	Чи не загулюєте, мовляв, чи не п’єте часом, як службу правите, чи царя поминаєте, з ким відаєтеся.
—	А ти ж що?.. — занепокоєний, від сили змігся спитати панотець.
—	Бог з вами, панотче, чи ж я дурень, щоб свого панотця на абикого виміняв?! Я йому докладно розписав: у церкві, кажу, раз у раз та найбільше про царя чуємо, батюшка не відаються аж ні з ким, а горілки так і ніяк не приймають.
Знепокоїла Каленика Пафнутєвича ця звістка. Як вже не бути напасти, де шпигуни вплуталися? Значно-таки боявся він їх, як і усі старосвітські люди, аж не дужче злякавсь і тоді, коли кілька днів перегодом відібрав грізний наказ, що виправляв його у єпархію, навіть зрадів йому - мовляв, там хоч видко буде...
Преосвященний напавсь на панотця Каленика, як з мокрим рядном, а найдужче за царських родичів, що панотець проминав їх у молитві.
Даремно завіряв Каленик Пафнутєвич, що у серці подвійно щиріше згадує їх, благаючи в Бога їм долі, а не каже те вголос, боячись, що не вдержить так довго чаші та розхлюпає дари, — Преосвященний не вгамувався:
—	То нічого і батюшкувати, коли чаші не вдержите!
—	Як-то? — аж не зрозумів зразу Трубайло.
—	А так, що просіться на спокій.
Пан-отець Каленик довго не міг зрозуміти цієї відповіді, чи не жарт вона, чи, і справді, Преосвященний випихає його з служби, та тільки і міг відказати:
—	Не хочу!
—	Мало чого.
—	Так же мені і їсти нічого буде.
—	А нам що потім? Ви не здатні.
Аж ось коли виразно з’явилася Тру б ай лові напасть...
—	Так, так; ну, то знайте ж: їсти я наївся б і з пенсії, і люди, сподіваюся, не забули б, та, коли вже такої чести добувсь я за мою щиру працю, що хочете на старість мене на смітник випхнути, то женіть самі. Ваша воля, женіть, а з доброї волі я не піду! З якої речі ввесь вік я слугував Богові не лукаво, тобто не вартий вже батюшкою і вмерти? Не піду з служби волею, от щоб ви знали! — і Каленик Пафнутєвич хотів вже йти з хати та, мабуть, за старістю не стало сили стерпіти кривди, і, не вважаючи на Преосвященного, він схиливсь на ослонець та заплакав.
Мабуть, і сього таки утяв сором.
—	А! — сердито прогарчав він, — та хай вам, батюшкуйте вже; вам недовго, — і, не можучи втишити незадоволення, подавсь з хати.
Так минула, як важкий сон, перебігла, як страшна хмара, і ся напасть, що зависла була над життям Каленика Пафнутєвича, і з того часу мов за його забулися, ніхто вже не непокоїв старого Трубайла і знов тихо та лагідно справляє він свою працю, з даруючою усмішкою згадуючи навіть напасників своїх.
Чиста, заново вимазана горниця панотця Каленика блищить, аж відбиває сріблом від натовпу соняшного проміння; дарма що позастав-лювані квітками маленькі віконця, та багацько їх; з трьох боків хати і
між узорчастого листу квіток веселе літнє сонечко щиро обсипає золотими блищами своїми і стіну, і білу як сніг, скатірку столу, і товсту книгу на ній, і самого панотця, що у вилинялому та чисто випраному підряснику сидить над нею, усіх наділяючи ясними кольорами...
Помалу читає панотець Каленик, близько підносячи книгу до великих окулярів у товстих срібних обкладках. Частенько доводиться йому облишати читання, щоб дати очам спочинок: до того спиняється він над кожною вичитаною думкою, силкуючись краще її зміркувати. Але скоро читання його було перерване; він почув гуркіт коліс, далі гомін біля свого ґанку і, визиркнувши у вікно, зміркував, що до його наїхали гості, бачачи тільки якийсь натовп люду. Повагом згорнув Каленик Пафнутєвич книгу, заклавши на стороні, де спинився, клаптик паперу, зняв свої окуляри, поклав їх на призначену містину та й подибав назустріч гостям, що, поки господар тупцявся, вже прямували до хати.
— Здорові, здорові! — привітно осміхавсь він, обома руками здоровкаючись та враз пильнуючи крадькома ближче придивитись до об-личчів, щоб вивірити себе, чи, справді, гості йому незнайомі, чи, може, він не пізнає їх, недобачаючи, — але дарма: на усі заходи панотець Тру-байло лише тоді довідавсь, що бачиться з Калиткою вперше, коли той почав знайомитися.
Це не збавило проте привітности панотцеві; йому так зрідка траплялося стрівати кого, пріч своїх парафіян, що, хоч і не нудився він самотиною, бо день у день однакові, як брати, минали йому тихо та лагідно по давно заведеному ряду, та приспана потреба єднання з людьми, не турбуючи раз у раз, виявлялася привітністю до людей та чи не дитячими радощами, коли доводилося з ними здибатись.
«Нудненький і пристаркуватий вже, — з першого огляду на Трубайла міркував тим часом Калитка. — 3 цим на веселощі не розживешся... Мабуть, і не п’є нічого?..»
Але як не розпалилися за мандрівку бажання панотця Макара, все ж відомий силою розум його переважав знадливі почуття. «Так бо і краще, — заспокоював себе рахманними докладами Калитка, — годі-бо, справді, і так усередині жаби крячуть, а назавтра ж між начальство; а з похмілля якутам другу-третю чарку і без його самотужки упораю».
Паніматка з дочками тим часом, не гаючись, обволодали дальшою хатою чепуритись з дороги, поповичі потупцялись трохи і подались з хати пошукати щось більше цікавого, а панотці хвилин вже з десять висиджують мовчки. Трубайло, дуже тим знепокоєний, міркує, з чого б краще почати розмову. Йому здається, що розмова про віщось з Св. Писання найбільше б личила незнайомим панотцям задля першого стрівання і
відтак спотання довбається він одною рукою у товстій біблії, що лежить біля його, міркуючи, яке б обрати найкраще та найповажніше до такої оказії речення. Так же, відомо кожному, книги Св. Писання товсті; є багацько у них цікавих та поважних реченців, то й ніяк не здолав Каленик Пафнутєвич ні обрати найкраще, ні почати розмови.
А сидіти мовчки робилось вже зовсім ніяково. Це помітив і панотець Макар; дарма що йому, як ми бачили, досить було і без балачки думок доконче цікавих до розваги, і як не схильний він був до глибшого самозадуму, але ж задля звичайности промовив:
—	Сьогодня я від панотця Сергія, від Тендітного, їду я, бачите, у Губернію, треба у консисторію — ну, то думка враз годиться і своїх перевідати, щоб ще й не гудили — мовляв, їхав повз та не схотів завернути, — от і до вас.
—	Спасибі, спасибі!
—	Так був і в Тендітного, та щось мені чудно — скажіть, ви тут ближче, що воно за людина?
—	Старий вже я, мало з ким бачуся, незнайомий з ним — а здається, людина нічого, хороша людина, — відказав Каленик Пафнутєвич з ухилкою.
—	Сам він-то, може, й нічого, ну, товариство в його так ріжне, добрі усі, а лікар там є, так той — чиста звірюка!..
—	Це часом не з тих... не з соціялістів? — з цікавістю запитав Тру-байло.
—	Як-то з соціялістів?.. Хіба?..
—	А ви і не чули? Бачите, тут багато за панотця Сергія балакано усячини, не знаю я конче, а тільки чи напасть така вже на його, чи лихо, а вожено його і у Губернію, і з посади трохи не скинуто, буцім він до них таки дуже горнувся.
—	До соціялістів?
—	Еге ж, були тут такі і пани, і лікарі, і вчителі, люди як люди неначе, ось тобі виявилося соціялісти.
—	Ну, так воно і буде, досвідчено, — промовив Калитка, — певно, що так; лікар той соціяліст доконче. Там я газетку одну відбираю, так там так само і пишеться. Пишуть: виявились і, хоч багацько вже висловлено, а деякі затаїлися і з найстарших, — так на те ж і виходить, що лікар з соціялістів, а, може, і сам панотець Сергій.
—	Гріхи! — позіхнув Трубайло, і обидва замовкли.
Але на сей раз Каленик Пафнутєвич таки згадав незабаром щось цікавого з книги Премудрості Ісуса Сина Сирахового.
—	Бачите, читав я оце з Св. Писання, — почав він за хвилину, — книгу Премудрости Ісуса Сина Сирахового, істинно, що премудрість.
Калитка мовчав.
—	От тут пишеться: «Начало премудрости — бояться Бога... и съ верными она образуется вмьсть по черевъ...» — і казати ніяково, а нам грішним не те робити, а і зрозуміти важко.
Панотець Макар тільки пошкрябав собі потилицю.
—	Премудрость, звичайно! — позіхнув він, хрестячи рота.
—	Важко, важко розуміти Святе Письмо, — не заспокоювавсь Трубайло. — Ще давніш, то нічого, яку проповідь розкажеш, усе гаразд, а зараз, аж сум бере: гляди, не обережешся. Ще казатимуть — єретицт-вуєш!
—	Та хай йому! — аж махнув рукою Калитка. — Скажіть краще: ви самі живете?
Панотець Каленик враз мов відживів, — очі йому весело засвітились, і радісний осміх заграв на губах.
—	Е, ні, не сам, унук є в мене десяти літ Васько. Там що дитина хороша, що розумне, що утішне! — почав він вихвалятися унуком, як завжди, коли доводилося за його балакати, бо, і справді, старий любив, як сонце, як світ свого старого життя, як не любив, мабуть, ніколи і своїх дітей, сю маленьку хорошу дитину, що так закрасила вона йому життя. І довгенько, мабуть, довелося б Калитці слухати про усякі пригоди з Васькового життя, що їх і до ночі згоден був би згадувати Трубайло, якби на щастя панотця Макара не спинив оповідань Каленика Пафнутєвича якийсь ввесь задрипаний селянин, утаскавши у хату якусь мокру та кальну торбу, що ворушилася, мов щось живе.
—	Це я вам, панотче, рачків приніс, — казав він Трубайлові, поблагословившись. — Ловив тут близько коло вашого городу; поживляйте ж, будь ласка, на добре здоров’я!
—	А, спасибі, спасибі! Рачки — то чудова річ, — радо розгортував старий торбу, зазираючи у неї. — Страшенно люблю цих раків. Сідай же, Охріме, погостюєш, ось-но я зараз покличу куховарку, хай їх зварить, — в гурті ївши і рачки посмачнішають.
Але дарма що Каленик Пафнутєвич зовсім не помітив, як насупився панотець Макар, зачувши ту припроху; Охрім враз помітив, що сторонній панотець не дуже радіють його компанією, і відтак, вибачаючись, захапався.
—	Спасибі, панотче, вибачте на сей раз; Їй-Богу, не можу, покинув човна, снасть і трохи рачків, що вловив. Небезпечно. Бувайте здорові!
Охрім вже і пішов, а панотець Макар все не міг ще заспокоїтися. «Старий як дитина: такого затіпаку між моїх «баришень» в один гурт кличе! Дурень, Їй-Богу!» — сердито мислив він, поки Каленик Пафнутєвич, нічого не помічаючи, все тупцявся, розглядаючи біля рачків, та тихенько всміхався.
— Хе, хе, хе! Це вам, панотче, якби розказати, за віщо мені цей Охрім усячину раз по раз зношує, так чиста комедия...
— Ну? — незадоволено спитав Калитка, ще маючи надію, що Тру-байло хоч тепер зрозуміє свою необачність. Але Трубайло зовсім байдуже провадив далі:
— Комедия, чиста комедия, далебі. Одурив він мене колись цей Охрім капосний, та ще як! Брата женив, приходить за вінець. Я не багато і заправив, три там карбованці. Божиться, молиться — немає, і тих скрутно знайти. «Ну, дай два!» Нема і двох. «Ну, одного!» Нема і того...
Аж очі розплющив Калитка, слухаючи таке нечуване оповідання.
— Ну-ну, ну і бузувір же капосний! — дарма на своє незадоволення, не міг він покрити свій погляд.
— І знав я, що він хоч і незаможний, так не в таких же і злиднях; ні, таки ублагав, думка, може, і справді, скрута. Кажу йому в жарт:
— А що ж в тебе, чоловіче, є?
— Щоб в нас було? — бідкається.
— Ач, гадюка! — знов не втерпів Калитка.
—	Адже ж, кажу, гречана полова є? Лантух принесеш — повінчаю.
—	Но?., і повінчали?
—	Та і повінчав, а він, вражий син, другого дня і узяв мене на глум: «Одурив, хвалиться між людей, дурного попа; що б схотів, те б і злупив, а він за торбу полови повінчав!..» Почув я. Тривай, коли так, мислю; попав його у церкві, та й заходився парити... Парив, парив, дивлюсь у кишені довбається, витягає троячку: «Візьміть!» — кланяється. — «Не хочу!» Благав-благав, аж заплакав, а я таки грошей не взяв. Еге ж, з того часу він раз у раз до мене з гостинцями і такий же чоловік гарний став. Казав: «годі вже тобі, Охріме, буде з тебе на покуту, не втрачайсь зайво; ти вже мені з процентами виносив» — так же проситься.
—	Ну і бузувіри, ну і лодарі, ну і капосники! — повний правдивого обурення сварився панотець Макар. — Мерхамули неосвічені!..
Аж вжахнувся Каленик Пафнутєвич, зачувши таку силу гострих слів.
—	Що-бо ви? Хай Бог милує, люди як люди, ні з чого, то й скупіють...
—	Еге ж, ні з чого; а нам з чого? Робили б, то було б з чого...
—	Так воно так, так же біднота, та і Бог з ними!
—	Ні, вам ще так-сяк; а в кого Бог благословив — діти, їх до ума доведи! — не вгавав Калитка.
—	Хе, хе, хе! — несподівано зареготався, аж затрусивсь ввесь Каленик Пафнутєвич, а вид йому збігся зморшками, як печене яблуко. — Хе, хе, хе! Ні, таки вони, гаспидові діти, тямлять, коли панотцеві треба грошей, а коли і так визволиться. Оце у піст, у Великдень, та у передпи-липівські запусти, саме попівські жнива; кажуть, в попів гроші є і торгуються ж, хоч зубами видирай кожну копійку, а серед літа, самі здорові
знаєте, хіба який шаг щербатий у кишені мотається, — ото вони, поки жінка жива була, було і нагадують, час паніматці ільнувати*, а зараз то й самі вже у двір зношують.
—	Пху! Недолюдки!
—	Чого-бо ви? їй таки Богу, знають, і самі признавалися.
Відчинилися широко двері і у хату спрожогу веселе, зачервоніле з веселощів та біганини, ускочило маленьке хлоп’я у гарній кольористій сорочці, що десь вже вправилося вимазати її до останнього. Це і був унук Васько. Але ж, коли забачив у хаті сторонніх людей, вмить спинився, похмурився і остовпів, чи не збираючись тікати за двері.
—	Ну-ну, іди ж, Ваську, будь ґречний, не лякайся, — обізвавсь до його привітно панотець Каленик.
Васько, мабуть, і сам надумавсь, що тікати не личить, але ж балакати забагато з чужими не виявляв жадної охоти. Він, з обережністю обминаючи гостей, добивсь до панотця Каленика і, ховаючись поза його рясою, поглядав звідтіль на них, насупившись.
—	Он дивись, хлопче, — обізвавсь до його, щоб підбадьорити, старий Трубайло, — яких нам рачків принесли. Ось! — і, витягши з торби здоровенного рака, Каленик Пафнутєвич підсунув його зовсім близько до унукового носу. — Живий з’їсть, коли боятимешся!
Маленький Васько, незадоволений на таке турбування, замахнувся злегка рукою, відбиваючись від страховища, але, згадавши що так не личить поводитись з дідом, ще дужче засоромився і вже начисто убгався у збірки дідового підрясника. На хлопцеве щастя унесено обід, і усіх думки повернулися більше до страви. За обідом, лишившись до чаркової компанії, панотець Макар обмежувавсь тільки трьома чарками, але попоїв у смак, аж почув охоту до сну.
Як на лихо, Каленик Пафнутєвич щось пригадав цікавого, чим доконче бажав переділитися. Правда, він ще щось соромився та вагався, поглядаючи на Калитку привітно лукавнуватим поглядом, немов вивіряючи, чи можна йому доручити так важливу річ. Та, мабуть, вигляд Калитчин був досить віри годний, бо Каленик Пафнутєвич, хоч спочатку і несміливо, а почав-таки скоро своє оповідання.
—	Ні, таки похвалюсь вам! Є в мене тут гай предківський десятин на сорок... — і Каленик Пафнутєвич, подибавши до шафи, вийняв звідти з надзвичайно шануючою обережністю якісь папери. — Хазяйную я ним вже скільки років по-стародавньому, звичайно зберігаючи, щоб і дітям не абищо упалося, та й байдуже, аж ось відбираю папір аж від самого міністра «государственныхъ имуществъ» — гляньте і підпис власноручний, — ткнув опоживляючись Каленик Пафнутєвич один з паперів пе
* Ільнувати — від ільнування — збирання попадею з парафіян льону тощо.
ред самі очі Калитці. — Цікавий би я довідатися, хто йому за мене дав звістку? Спасибі йому! Спасенна душа, пошанована і мої труди! Читайте ж но лишень, що тут написано: «Честь имъю просить не отказать поділиться... і сообщить въ Министерство... Ваши взгляды... И результаты Вашего опыта... по вопросу о сохраненіи льсовъ». О! Ну, видимо і як би я там відмовив, або, пак, «отказалъ», і звеліти б могли, а то так же обачненько, ще і «честь имьють», — радо, як дитина, сміявся Тру-байло. — Ну, так не пошкодував же і я праці, попоморочивсь, а написав і чималенько, а, здається, і докладно, не проминув нічогісінько, і як треба ліси чухрати, і на який рік хворости рубати, і щоб товару не пасти, — в мене це боронь Боже, — і що окопувати та Тарасом прикладати треба. Пишу: тарас великий захист від товару робить, тільки у дрокови-цю* не помагає, коли худоба хвоста задерши ганяє, куди влучить, то часом і тарас пересягне; писав і за те, що от, як ви знаєте, на граблища, на вилки, дуже не можна оберегтися, щоб люди не вкрали і що се саме лісові шкоди... Ні, таки докладно написав. Так же і вдяки, спасибі, діждав, читайте-но знов: «Министръ государственныхъ имуществъ честь имьутъ», знов-таки «честь имъутъ выразить Вамъ признательность за принятый Вами на себя трудъ и полезныя указанія», — і підпис знов-таки його самий.
Гаразд, що панотець Каленик недобачав трохи, бо, певно, прикро було б йому бачити, як почав позіхати, а далі і зовсім закуняв, слухаючи його, Калитка. Може ображення не дало б Трубайлові звернути належну увагу на те, що зазнані минулої ночі панотцем Макаром великі турбації виправляють його прихильність до сну та неуважність до писаніїв панотця Трубайла. Але ж слабі очі на сей раз врятували його від грішного гніву, і він довідавсь про бажання Калитки спати лише від його власне, коли той, почекавши хвилину, обізвався:
—	Будь ласка, як би оце по обіді трохи заснути, бо я уночі негаразд виспавсь.
—	То що ж, зараз постелемо, спіть на здоров’я! — захапався Каленик Пафнутєвич.
—	Я вже у вас і ночуватиму. Воно у вас і тісненько, так що ж зробимо; хай баби там, а ми з вами та з хлопцями тут примостимося. Не люблю я проти ночі у город їхати.
—	От і спасибі! — зрадів Трубайло, навіть і в думці не журячись тим, що достанеться мозолити старечі кістки на твердій канапці, і зараз потюпав радитись з наймичкою, як би краще владнати гостям ночівлю.
Унесено перину; наймичка довго штовхала її з усіх боків, здіймаючи зграю пір’я, застелила її чистенькою рядниною, а в головах поклала купу подушок. На це не було бідноти в панотця Каленика, і він, дивлячись, як стелять постелю, журливо хвалився панотцеві Макарові:
—	Це ще стара моя, небіжчиця, наготувала, спасибі їй і вічна пам’ять, впорядила мене на ввесь довгий вік.
Постеливши постелю, наймичка поставила у головах великий кухоль квасу, і панотець Макар не забаривсь захропти на усю хату, а Каленик Пафнутєвич подибав помалу до церкви, дорогою ще сам позачинявши віконниці, щоб світ та мухи не непокоїли гостя.
Вже з півроку чи не щодня і по буднях простує панотець Каленик на цвинтар — чого саме і досі не зовсім відомо парафіянам, але те вже кожному видко, що батюшка ходить найбільше понад огорожею та усе пристукує та придивляється до кожної ґратини, до кожного стовпчика. Огорожа нова ще, є багацько гірших по єпархії, хіба де-не-де порозгни-валися жлобиці під ґратинами, так же у церковній скрині придбалося щось кошту і враз з тим, як він більшає, лежачи марно, частіше і частіше вкидається Каленикові Пафнутєвичу у думку чудова кам’яна огорожа біля собору в місті. «Ото огорожа, так, так! Дуже гарна, а в нас що? Понастромлювано паличок», — гадає старий, і думка поставити нову опановує ним в такі хвилини цілковито — але коли, зважившись, йшов він потім на цвинтар роздивлятися, як що робити, знов починав вагатися, завіряючись ще раз, що стара огорожа досить ще справна.
Але кошт все збирався, більшав і дедалі дужче мулив старого Тру-байла. Півроку ходячи сам на цвинтар, сам розгадуючи і свої бажання, і свою непевність, панотець почав почувати невідмінну потребу перевіритися з ким своїми думками. Так і сей раз, довгенько попоходивши по цвинтарю і натурбувавшись непевними думками, що коливалися то у той бік, то у інший, він побачив чоловіка з парафіян, що вважав його за розумного, як той йшов улицею, і, не вдержавши далі свого бажання, закликав того до розмови.
—	Дивлюсь я оце на нашу огорожу, Даниле, — соромлячись, почав він несміливо. — Здається... нічого ще?
—	Дякувати Господеві! Якої ж ще?
—	А тим часом щось мов не так... — ще несміливіше запитавсь панотець.
—	Та хваліться вже, панотче, — засміявсь чоловік, — кортить, мабуть, вам нову ставити?
—	Ох, як кортить, голубе!
—	Так, так. І ми вже давно помічаємо: ходить батюшка по цвинтарю, дурно не ходитимуть, — та ще рано, панотче.
—	Ну, ти слухай, Даниле, чому рано? Для Бога нічого не рано, а як би то хороше, якби огорожа цегольна, як у місті біля собору — краса! А то що, справна? Так палички ж!
—	Цегольна?..
—	А ти думаєш, я чого? — знервовано хапаючись, з радісним осмі-хом на красу своєї думки, провадив Трубайло, — бачу ж і я, що ся справна, — перестоїть. Так чи той же вигляд, чи така б була пишність церкви?
—	А гроші? — перестеріг чоловік, що і самого вже вразила та лестила думка про цегольну огорожу, так боявся ще нових оплатків.
—	Гроші, голубе, є!
—	Є?
—	Є!
—	І вистачить?
—	Та й вистачить!
—	Так чого ж? Так і, Боже, поможи! — зрадів і чоловік, і довго ще радісно розмовляли та радилися панотець з Данилом, яку прегарну огорожу учистять вони побіля своєї церкви та яка буде з того краса і диво на усю околицю.
Вже посутеніло, коли Трубайло подибав додому, збудив панотця Макара, повечеряли чимсь і, похрестивши трохи лоба, Калитка знов заліг висиплятися, а панотець Каленик, погасивши світло, щоб не непокоїти гостей, став на молитву. Минало з час, вже двічі, прокидаючись до квасу, Калитка з дивуванням прислухався крізь сон до побожного шепотіння молитов, що вражало йому уха, линучи з темного кутка хати; та панотець Каленик, то спускаючись навколішки, то охаючи, знов здіймаючись на ноги, гаряче благав Господа, вичитуючи попереду молитви, далі просячи власним словом, яке траплялося, яке вихоплювалося з його повної зачарування, прагнучої до Бога душі.
Рано-вранці рушив повіз панотця Макара з Трубайлового дворища. Вирядивши гостей, панотець Каленик сів відпочити на рундуці проти сонця, поки наймичка прибере хату після ночівлі. Маленький Васик, що ганяв був по дворищу, прибіг ластитися до діда та притулився в його біля колін. Не дуже спав старий на твердому ліжку і, почуваючи себе втомленим, похнюпився та вигрівавсь проти сонця, заплющивши очі; але ж йому так любо було чути побіля себе маленького онука, чути його пестощі, і дід тихо гладив хлоп’яті білу вистрижену голівку шорсткою долонею. Але Васик мав якусь клопітну думку, що невідмінно бажав чути на неї дідову відповідь.
—	Діду, діду! — ворушив він старого, повертаючись шпарко до його та нетерпляче торкаючись йому бороди. — Оці капосні Калитки, вони сміялися з нас...
—	Но? — не розплющуючи очей, байдуже відповів старий.
—	Калитчиха каже, що ми живемо по-свинячому...
—	Але як ти, сину, знаєш, що вона так каже?
25»
—	Та же я чув, як вони поміж себе реготалися, не бачачи мене.
—	Та тобі не годилося б слухати... Але то вона неправду каже: ми живемо вбого, а не по-свинячому; по-свинячому то було б неохайно, нечепурно, а у сьому нас не можна винуватити.
Дитина на який час замислилася, але знати було, що у маленькій голівці змагаються якісь-то непорозуміння.
—	Так же вона казала, що їх погано трактували, не давали ніяких ласощів, що не ґречно так вітати гостей...
І довго досталося старому Трубайлові ще нового клопоту доводити онукові, чия брехня, чия правда, — чи його, чи Калитчишина?
VI
Було над дванадцяту годину, коли Калитчина балаґула, а ще не так вона, як самі Калитки почули мистецтво викладки бруку на вулицях Губернського міста Н. Проте, як траплялось багато геть більше цікавого, то і, не вважаючи на ці неприємности, Калитченки звернули так пильну увагу на гарні городянські крамниці, на безліч паничів і панночок, на коні, на збрую, на усякі городянські примхи, що бідна покрівля на балаґулі аж дерлася від такої цікавости.
Перегодом панотцівський повіз звернув на небруковані бокові вулички та закурив по товстій перині з куряви поміж низьких кривобоких горничок з розмальованими на прах жовтими, синіми та червоними розводами віконницями; біля кожних воріт була лавочка, біля неї не-відмінно як не кущ дітвори грібся у попелі вкупі з малим собачам, так дівчина з парубком женихалися, здебільшого мовчки лузаючи насіння. Коні панотцівські без згуку ляпали підковами по товстій настелі куряви, що зривалася з-під коліс густою хмарою та, важко обсідаючи, вкривала сивим попілом і стріхи, і лист недорослого дерева, що хирів попід пішоходами. Нарешті Калитки спинилися біля одних горничок, так само, як і усі довкола, низьких, похилених, так само вимазаних крейдою, з так само зеленою від моху очеретяною стріхою, що була оселею паніматки удови дияконової церкви Святого Івана у Н., давньої приятельки та подруги старої Калитчихи.
Німфодора Тарасівна Терепетиха, як звали паніматку дияконову, була вже не молода, та і не охоча до старості молодиця; гладка та обледачіла, вона часом могла ще бути моторною по нагоді, але назавжди мала звичай відсиджувати соняшну годину у хаті, зачинившись на усі віконниці та розпанахавшись оскільки можливо. Натягаючи нашвидку біленьку кохточку, вона вибігла назустріч коханим гостям, заметлялася з радощів, пискнула, вдарилася руками об боки та й кинулася цілуватися з матушкою
 та з «баришнями», потім поздоровкалась з панотцем, а паничам навіть присіла по-модньому, брикнувши ногою, та здалеку, мов відсовуючись, подала руку.
З Німфодорою Тарасівною в Калитчихи неможливі були ніякі неприє-мности з тієї лише оказії, що Бог дав Калитчисі багато дітей, а їм забажалося у Губернію і на гостини до Німфодори Тарасівни. Це питання давно вже було гаразд полагоджене між старими, і Німфодора Тарасівна добре відала, що на кожного гостя з Калиток є у балаґулі дотичні міри борошна, масла та іншої всячини на ралець господині, — а хати ж не перележуть.
Життя прокинулося у горницях Німфодори Тарасівни, знявся гамір, стукотня; щось пересовували, переносили, виносили. Чути було:
—	Оце вам!
—	Та нащо мені?..
—	Та візьміть, будь ласка...
—	Та спасибі вам!..
Хтось цілується дрібно та часто і незнадливо; це за гостинці...
—	Таточку, голубчику, а коли бенкет?
—	Годі вам, не в’язніть, сороки!
—	Та любий, хороший!
—	Геть-бо, тільки приїхали, а вже хлопці на думці!
Але дочки посіли старого Калитку та смикають на усі боки, і дарма що, збираючись у консисторію, панотець Макар дуже турбується і зовсім не має охоти гадати про бенкет, та мусить нарешті, щоб відчепитись, обіцяти його дочкам на післязавтра.
—	Глядіть же, татуню, щоб паничі моторні та жваві... — жартівливо наказує старша Калитівна і, здіймаючись навшпинячки, цілує панотця Макара ззаду у лисину.
—	Та геть, мороко! Які знайдуться! — відпихає її, цілуючи і сам, Калитка і, поспішаючись надягти нову рясу, хреститься крадькома попід нею.
Стіни великої залії консисторської канцелярії з рештою якихсь візерунків, наче загадались, потемніли, притрушені попелом. До половини вона густо позаставлювана довгими столами, застланими чорною це-ратою, що аж рябіє від чорнилових плям та знаків писарських рук на куряві; на стільцях, на ослонцях, навіть подекуди долі купами понакла-дані товсті «діла», попідшивані з малих і великих, однаково заяложених, паперів, а серед тих ознаків значних справ розминається та позіхає чималий гурт писарів з запухлими та поморхлими видами, з сердитим та ледачим виглядом. Полегшуючи собі важку працю, вони гризуть пера, малюють щось ними по столах, або і лаються потиху і тільки, коли від часу до часу чується грізний вигук «столоначальника», починають ста
ранно обтирати об волосся пера, виправляти їх пальцями, навіть схиляються над паперами, хто до чого більше вдатний. У найдальшому кутку, грізному задля усієї канцелярії, стоїть у пишній самотині стіл, за-стланий хоч старенькою сукниною, а позад його на високому дзиґлику якась дуже сердита та гладка мацапура, що, як враз можливо признати, повинна бути з старшини, — то секретар консисторії. Побіля того стола є, проте, ще щось вартніше уваги, то щільно причинені двері до хати, де чергою сидять панотці радники консисторії.
Гаразд розуміючи, що консисторія не може нікому дарувати заздалегідь державну увагу, та пам’ятаючи її звичай, а свої обов’язки, панотець Макар не схотів і запитуватись дожидати, чи спитає його хто, чого йому треба; певно, те було б зовсім даремне, більше-бо задля поважносте минали б його усі канцеляристи оком цілковито байдужим, то, щоб і не гаятись марно, панотець Макар, застромивши у прошения карбованця так, щоб жовтенький краєчок його знати було з-під паперів, подавсь з ним до одного з менших писарчуків.
Відбираючи собі тільки належне з паперів панотця, сей ту ж мить повернув йому прошеніє до рук та, ткнувши пучкою на старшого з товаришів, додав:
—	Оберніться до них!
—	Оберніться до них!— вказуючи ще на старшого, так само відказав Калитці і сей, забираючи і свого карбованця.
Дійшла черга до помічника столоначальника і, доручаючи йому своє прошения, панотець Макар завважав потрібним закрасити його вже троячкою, враз з тим просячи ласки не минути його господи. Так перейшов Калитка ще двох чи трьох консисторських паничів, надкидаю-чи помалу вагу кишенів своїх, поки нарешті не справлено його до секретарського стола.
З належним поважанням наблизився до його панотець Макар, заклавши у прошения цілу п’ятку.
—	Вам чого?
—	Прошене до вашої ласки... а на марки у середині... — похопився Калитка.
—	Але ж ще треба на марки і на відповідь, — виймаючи п’ятку, — відказав секретар.
Це був несподіваний і тим гірше неприємний збиток задля панотця Макара, він бо і не сподівався на другу п’ятку задля секретаря, але ж проти його докладів ніщо було відмовляти.
—	Зараз доведу за вас панотцеві радникові, — щиро, по-приятельсь-ки казав секретар, здіймаючись, щоб йти до радницької хати, поки панотець Макар запрохував його до себе на бенкет.
—	До вас, післязавтра? Охоче, охоче... А якої години?
— Коли ваша ласка?
— Ви ж прохатимете і панотців радників?
— Маю надію...
— То для усіх... найпридобніше буде... так коло третьої години, ми вже звикли так обідати.
— То, будь ласка, хай так і буде.
— Ідіть! — повернувся за дві хвилини секретар і, покинувши двері радницької залі відчиненими задля Калитки, тим часом наказував йому пошепки.
— Нічого не турбуйтеся, сподіваюся повернемо вашу справу гаразд. Глядіть, аби самі не попсували. Самі ж, здорові, знаєте, що до воза мазі треба, та майте на увазі: мазь тепер німецька.
«Проти чого б се?» — знепокоєно міркував Калитка, ще у дверях низенько вклоняючись радникові.
—	Сідайте! — казав той привітно. — Прошу покірно, що треба?
Досить ще досі сміливий, зараз Калитка почував-таки чималий острах, а вже надто через ту «мазь німецьку», що ніяк не міг її зрозуміли; та розмірковувати довго було ніколи, бо як не ладнався він моститися, довше сідаючи, так що ж там збагнеш під старшинськими очима, — і панотець Макар, через п’яте-десяте розказавши свою справу, вибухнув і сам не знав як: «Ви мені поскидайте заняті, то я вам прикладу точку!» — і, вихопивши з кишені двадцятьп’ятку, розгорнув її перед панотцем радником, ще й шлепнувши по ній зверху долонею.
—	Що бо ви? Господь з вами, панотче!... Вибачте мені, я не можу узяти дарунку вашого! — вжахнувся той та аж встав, аж вклонився та вхопив руку Калитчину, неначе збираючись її цілувати. — Я і так з великою охотою зроблю задля вас все, що зможу.
І засоромивсь, і злякався та й здивувався Калитка так, що тільки й постачило його мерщій смикнути та заховати свої гроші, та ще хвилин з п’ять тільки лупав очима, не можучи нічого відказати, та аж тоді узявся дякувати та прохати вибачення...
Але як не подобалося Калитці сховати собі такий кошт у кишеню, все ж не міг він цілком перейнятися вірою до такої добрості панотця радника і враз з тим заспокоїтися. Всяке встрявало на думку: «Може, чим розсердивсь, образився та обітницями тільки морочить голову...»
А поки так Калитка плутавсь з думками, то радіючи, то знов зневіря-ючись, панотець радник завів щось балачку, зовсім не дотичну до справи, про якісь свої заходи зібрати кошт на якісь-то церковні потреби.
Слухав, не слухав Калитка, та й то задля ввічливости, а щось то дедалі почав почувати непевність.
«Чого він балакає про це? Що мені потім? Брати не бере, а куди закидає», — вагався Калитка, помічаючи в голосі панотця радника якесь-то
незадоволення. — «Чи брати б, то і брав би, самому та за діло і не шкода б, а це вже химери нікчемні: гроші віддай, та хто і зна, чи й ділові поміч!» Позаяк одначе гострі вагання панотця Макара тяглися занадто вже довго, то й терплячість панотця радника збавилася до краю враз з тим, як витрачував він останні вирази до проводження своєї думки і, розгніваний Калитчиним нерозумінням, скінчив він сердито:
—	Така почесна мета, запевне, приверне до неї серця і офіру кожного справдешнього християнина, хто схоче сподіватися на пошану на тім та й на сім світі!
Та чулі серця панотців не дали лягти поміж них довічній розраді, однаково обом некорисній. Калитка зрозумів нікчемність своєї упертости і, повний найщирішого каяття, поклав напридозвіл радникові для його красної мети свою двадцятьп’ятку; знову і панотець радник, здавна відомий добрістю, не обтяжив себе дальшим гнівом, даруючи Калитці його першу помилку.
На ґрунті сього обопільного розуміння пишна розцвілася злагода поміж двох панотців, аж на знак своєї ласки панотець радник погодивсь закрасити своєю присутністю Калитчин бенкет.
А тим часом у господі Німфодори Тарасівни складалися широкі заходи. Яко людина великого досвіду, вона і на хвилину не загадалася, навіщо було «баришням» їхати так довгий шлях у Губернію і, повна спочуття до справи полагодження жіночого щастя, вдвоє обраділа Калиткам, сподіваючись розваги удовиному життю своєму цікавими враженнями засватання.
—	От яких красунь понавозили! — не втерпіла вона звернутися до Калитчихи, заледве довідалася, які саме гостинці привезено їй у цей раз.
Калитчисі порада Німфодори Тарасівни здавалася дуже потрібного і, задля обачности не обзиваючись на цю її увагу, Калитчиха з нетерплячкою сподівалася на дальші запити.
—	Що ж, паніматко, час би дочок і за люди...
—	Як Бог дасть...
—	Годі-бо, і чого там критися! Це ж не сини, дома не держати, а під лежачий камінь і вода не підбіжить; гаразд що і попривозили.
—	А як у вас тут? — не втерпівши, хоч ще і соромлячись, запитала Калитчиха.
—	Та що там, не без паничів у консисторії, а таких красунь, то як перець хвататимуть. Живо справимо!
Калитчиха задоволено осміхнулася.
—	Звичайно, без додачі не можна. Як у вас?..
—	Та наготовано всячини; без сорочки ж не вирядим...
—	Так, так... а гроші?
—	По тисячі кожній призначено, — збіднилася, зітхаючи, матушка.
— По тисячі, це гаразд, молоді неубогі. Бачите, без цього не можна, не той час наспів, — мов виправляючись, додала Німфодора Тарасівна. — Є, коли хочете, в мене тут один паничик на прикметі, саме для вашої старшенької, гарний хлопець!
— Бачите, не хотілося б аби за кого і віддавати.
— От таке бо, хіба я не знаю?! Я вам абикого не пораджу. Ні, таки путній панич, попівський син; батько вмер, кам’яниця є у городі, у консисторії вже між старшими канцеляристами і в архієрея на прикметі, одно слово, сніп золотий!
— Хто се?
— Босодеренком звуть. І ставненький ще й паничик, левержетом зачісується, ходить хоч зараз на бенкет...
— Може який процвиндряка?..
—	От тобі і процвиндряка! Кажу вам парубок з глуздом, а гроші є, то чому б молодому і не похвастикувати?! Ожениться — інше на думці буде, а женитися йому треба. Преосвященний обіцяв парафію дати.
—	То як же ж?.. — тремтячою від вражіння вимовою почала і не скінчила Калитчиха.
—	Бачте, він і запитував в мене якось поради. Хочете — я до його побіжу.
—	А будь ласка, кумасю, спасибі вам. А якщо зладнаєте, шерстяне плаття ваше.
—	Глядіть же! Ну, Боже поможи!
Німфодора Тарасівна почала убиратися. Яко городянська дама, свідома у модніх звичаях, вона змостила собі на голову роквітчану шляпу з дивовижно великим пером ясно-жовтогарячої фарби і, зрушена до дужчої сили душі належною на той час справою, подалася, поспішаючи до паніматки Босодеренкової.
Німфодора Тарасівна, аж, здавалося, помолодшала і, цілуючи на відході старшу Калитівну, жартівливо обізвалася до неї:
—	Знайдемо тобі, серденько, жениха хорошого, гарного, — і милуючись на рожеві відблиски засоромлення, що заграли на щоках попівни, додала, — не соромся, чого там соромитись, ти вже «баришня» на порі, тобі чоловіка треба, річ світова, — і, полоскотавши Калитівну під шиєю, щось сказала ще й на вухо та й подалась; та останні слова Німфодори Тарасівни ніяк не позбавили червоного коліру з щік Калитівни і під впливом тих слів думки її, хоч не закоханої, та вже схиленої до закохання, не могли вже обминути чарівної постаті Босодеренка, що знадливо стежила за нею і ввесь день, і тоді навіть, як зійшов на неї дівоцький сон, вже не скоро, як усі полягали спати.
А Німфодора Тарасівна мистецьки узялася до будівлі порученого їй щастя молодих. Вона так завіряюче малювала Босодеренчисі корисність надуманого шлюбу, від посагової тисячі і до хазяйновитості та краси молодої, що знайшла в Босодеренчихи цілковите спочуття до поріднян-ня з Калитками.
Другого дня старі погостювалися одне в одного. Побачивши молоду та почувши у подробицях рахунок її посагових речей від Калитчихи, Босодеренчиха ще міцніше привернулася до Богом призначеної долі її сина, як почала вже називати вона Калитівну.
Повершивши все залежне від них, паніматки утнули для злучаю пуншику, залишивши повершення справи напридозвіл молодим, коли другого дня на бенкеті побачать вони одне одного, та, щоб не закоме-зився молодий, Німфодора Тарасівна довго та красно наказувала йому про чарівні принади Калитівни, про красу її, а враз і про те, що негаразд було б, забарившись шлюбом, попустити Преосвященному забути його обітниці.
Горниці Німфодори Тарасівни давно вже не бачили такої почесної компанії і такого пишного збору гостей, які збиралися в них третьої години другого дня на бучний бенкет панотця Макара Калитки.
Панотець Макар, шануючи поважний стан гостей, звеселений надіями, не пошкодував для такого випадку кошту, і на столі, що заставив собою чи не усю залю Німфодори Тарасівни, між усяких домових ла-гоминів та трунків від мистецької праці Калитчихи, гостям кидалися ув очі ще пляшок з п’ять ксересів, руму і Мадейри та мисочки з кав’яром та баликом, гуртом на небідний кошт дванадцять карбованців, що ним не поскупів господар.
На другому столі, що настланий у меншій хаті поруч, не було вже такої пишноти, а самі лише домові ласощі; адже гості повинні відати кожен свій стан, то й посортуються, певно, кому куди личить, і як у меншій хаті сидітимуть лише паничі і панночки, то на правдиву думку Калитки, їм танцюватиметься і після самої наливки, а молодого то й панотець Макар може кликнути кільки там разів, мов на окрему розмову, та на самоті і почастувати чим кращим.
Паніматка і Німфодора Тарасівна бігають заклопочеш, брязкаючи ключами; панночки повбиралися зарання та, чекаючи на гостей, сновигають з обережністю, щоб не пом’яти убори та одно зазирають у дзеркальця, щоразу знаходячи обсмикати якусь збірку, прилизати брівку, притулити неслухняне пасмо волосся, а навіть потерти пучками ніс, мов сподіваючись тим його вирівняти.
Найпоперід почали збиратися панночки і паничі ріжного вигляду. Був тут білявий, маленький, без краплини крови на зеленому виду канцелярист Заяложений. Правду мовити, не міг він вразити нікого своєю
красою, отже, жених був з найкращих, бо хоч, певно, і брехня, наче він ближчий родич Преосвященному, ніж те б личило, так же кожному видко, що Преосвященний кохає його над усіх. Був і сутулий, з низькими грудьми та маленькою головою, що на ній настобурчилося на усі боки волосся, столоначальник Хохуля. Цей мав хіба одну лише хибу, що праве око йому скосилося та чогось червоніло, так зате ж він додержував моди і пробривав свою бороду, як сам казав, на англійський «кшталт», облишаючи лише два крильця волосся попід ухами; отже не мав він потрібного часу голитися часто і через те підбороддя, чорніючи, збавляло трохи краси такого фасону. Сюртук пана Хохулі справлений був з обережністю, про злучай, що господар погладшає, але ж, хоч по певних прикметах і минуло тому вже чимало часу, надіям пана Хохулі не довелось справдитись, і сюртук, обвисаючи на плечах, позначав стан господаря, не цілком відповідний клясичним взірцям. Тим часом і сей, дарма на тридцять п’ять років, був жених і геть непоганий як через посаду столоначальника, так і через дві кам’яниці та гаразд полагоджене господарство, які придбав на службі.
Найшло ще багато паничів ріжних кольорів, вдачі та краси, але щось забарився сам сподіваний молодий. Вже навіть зійшлося доволі поважних гостей: два жонаті столоначальники, і панотець протодиякон, навіть кількось панотців і сам секретар консисторії, а з обідом барилися тільки, виглядаючи двох панотців радників; та молодого не чуть та й не чуть і на почування усіх Калиток це робило значно неприємне враження, бо з порушенням навіть ввічливости одно позирали і старі і молода у віконце, забуваючи навіть розважати гостей розмовою. А гості давно поглядають вже скоса на закуску небайдужим оком, від сили правлячи поважну розмову.
—	Ну! — казав молодий, чорнявий та худий з себе панотець, що носив бороду та волосся на взір як малюють Ісуса Христа, — мені так здається, що Юдин гріх не так вже великий і гріх...
—	Но? — аж злякався старенький панотець, що сидів поруч.
—	Не жахайтеся! Почитали б свіцьких письменників. За останні роки багацько їх пише про церковні питання...
—	То це в них ви й читали?..
—	Так! — мотнув головою молодий панотець.
—	То ж бо й воно!.. — безнадійно зітхнув старенький.
—	От вже і зітхаєте! Не в привселюдности ж кажеться, — між своїми, а що правда, то правда.
—	Де й його чести...
—	А як же й ні, адже від віку було призначено постраждати Богові-Синові.
—	Було.
—	Іто від кого?
—	Від Бога.
—	То Юда справдив тільки Божу волю, а це хіба гріх?
—	Та же ж писано: «Краще не родитися...»
—	Мало що писано, а лиха через Юду не сталося ніякого, і без його Христа розпинали б, і він же те відав, може, сердега, ще думав: однаково вб’ють, краще ж хоч бідним якихсь тридцять срібників вигадати...
І панотець зхитра підморгнув одним оком.
—	Нарешті тільки його й провини, що завчасу утасовався не до своєї справи!
—	Одне слово, ви і давно вже любите фільософувати, і то ж без пуття.
—	От тобі! А чом і не так?..
—	Та тим, що не так...
І панотці враз поглянули на чарки і зітхнули.
—	Ох і час би вже.
—	Та ще і як би час... — пошепки погодився старенький батюшка, потираючи нишком собі живіт попід рясою.
Аж ось панотець Макар, взоривши у вікно Босодеренка, що аж упарився поспішаючи, подавсь мерщій оповістити про те дочці і жінці. Обидві заметлялися попереду, але враз схаменувшись, стара узялася переставляти заново вже розставлений по столу посуд, а дочка, похват-кою причепурившись, присвятилася на ослонці.
Панотець Макар стрів Босодеренка у сінях. Цей був бравенький парубок, трохи худий, але високого зросту і з чорним настобурченим над низьким лобом волоссям, зачесаним по-хвастецьки, та із звичкою балакати голосно і впевнено. Мав він про себе думку дуже поважну, а особливо свою свідомість у звичаях, і, задля того вклоняючись, мотав головою з розгону, реготався здорово, здоровкаючись, руку заносив з-під стелі, неначе наміряючись вдарити, ногами шаркав пристукуючи, мов розгонивсь навприсядки, а сам вихитувавсь раз у раз, як гнучка тополя на вітрі.
Але ж мимо того через хату, де сиділо старшенство, проскочив він зчулившись та відмахуючи на усі боки низенькі поклони, а за дверима її почув себе геть-то вільніше. Тут враз накинув він оком старшу Калитів-ну і, прискочивши до неї, привітавсь люб’язно з властивим йому чудовим поведением.
—	Що се ви так забарилися? — співучим, повним ласкавого докору, голосом чи промовила, чи простогнала Калитівна.
—	Ах, велекрасна Неонільо Макарівно! — відказав, розігнавшись, Бо-содеренко. — Ви і не вгадаєте, яка трапилася мені пригода. Збираючись до вас, я наміривсь справити собі деякі понови, узяв сукна, звичайно, щоб не можна вкрасти кравцеві, без зайвого і, щоб ви думали, не вгадав трохи;
 крутив, крутив проклятий кравець, ледве виладнав, так от через сі самі турбації я і припізнився до вас, велекрасна Неонільо Макарівно.
Та не встигла Неоніля Макарівна ще й виявити повну міру спочуття до пригод та турбації свого «нареченого», як до ґанку підкотився зво-щицький фаетончик, а у йому почесна компанія панотців радників. Усі, скільки не було люду у господі, покинувши розмову, хоч на середині слова, а враз з усіма і Босодеренко, посунули їм назустріч, а враз повітавшись, як хвиля від берега, подалися до столів, мерщій хапаючись кожен за чарку.
Босодеренко сів поруч Калитівни, та на сей раз він не був балакучий, правда, бо і так було йому досить клопоту обдивитися з усіх боків свою сусіду, що і робив він уважно та не без приємності. Калитівна ж, хоч і не почула від молодого ні про віщо просторої розмови, почувала себе дуже зрушеною, бо і сам вигляд його зробив на неї чудове вражіння.
Останні гості, кожен потішався відповідно свому звичаю і смаку: панночки паничами, паничі панночками та чарками, поважні люди самими чарками, і бенкет робився щохвилини бучніший, розмова сипалася, як горох з лантуха, та, поки ще молоднеча не розійшлася, найдужчий гомін розливався з великої хати, де поміж поважною компанією багацько питаннів здіймали велику потребу до порівняння думок.
—	Ні! Як там хочте, а доконче можна запевнитись, що панотець ревізор, — лунав бас панотця протодиякона, — забувся, що йому треба б бути людиною порядною!
—	Як-то так?..
—	А властиво що так, бо навіщо було б йому нівечити справу та порочити панотців, збиваючи школярів на екзаменах? Яка йому в тім користь? Коли вже не сором своїх підкусювати, хоч на те б завважив, що і ніяк нам навчати дітей серед таких обставин, які по наших школах. Балакає: а нащо писали, що маєте школу? От тобі! Як не напишеш, як звелено? Та і який чорт сподівався на таких ревізорів... І кажіть після сього, ну, що він тим та кому довів?
—	Як-то що? — А от те і довів, що вже усі тепер знаємо за панотця ревізора, що забувсь він, що йому доконче належало б бути порядною людиною.
—	Але ж чи ви чули, які панотець Полупісний вигадав штуки? — реготався з другого краю стола один з панотців радників. — Та і давно вже завіряє він скрізь, що може відмолити чорну та інші болісти, випросити у Бога дощу, а це намігся ще ховрахи збавляти. Та завзятий! Забороняє ще і виливати... я, мовляв, і самою молитвою порозганяю їх по інших дачах! Ну і нарізався, земство уплуталося, збило бучу, пишуть у консисторію. Послав йому сьогодня пересторогу.
—	От це вже казна-що! — занепокоївся другий радник.
—	А що там? Пусте... Хай якось крутяться. Це тільки для замітки добре; часом як треба, то і буде до чого і причепитися, а поки шанується, то і Господи поможи!..
—	Годі вам... хоч би ви не вголос!
—	Отакої?., це ж не на людях... а між своїми. — Ви думаєте — вони не знають? Та тут кожен за гроші готовий і себе збавити, не те ховрахи, та не у цім і річ...
Страва по страві і наближався кінець обідові... Похитуючись, знялися гості, і старі почали переходити у меншу хату, а паничі заходилися виносити з більшої — столи та ослонці, приготовляючи її до танків. По малім часі принесли арістона і почалися польки та вальси. В тісній залі пара товклася повз пару часом довго на тому ж місці, не завжди оберігаючись, щоб не штовхнути одне одного; після обідяних наливок зугарніші паничі іноді навіть і навмисне, немов ненароком, штовхали, або, закрутивши панночок, падали з ними; але ж, здіймаючи ще дужчі веселощі, це не чинило нікому неприємности. Очі в паничів і панночок блищали, щоки розжеврілися, і серед веселих танків багацько розсипалося ласкавих з полум’ям панянських поглядів, а у садку, куди вибігали панночки задля прохолоди, і запальних поцілунків, як нагорода танцюристим паничам. А паничі і справді покладали у танок і труд і душу, а над усіх Босодеренко, що, либонь на останнє, ані хвильки не схибив, танцюючи; тричі тільки за вечір вискакував він, важко дихаючи, у невеличкий закомірок побіля сіней та, скинувши там сорочку, викручував її з поту, знов зодягав і, як народившись, вертався до танків, здіймаючи правдиву заздрість до Калитівни між її подругами.
А тим часом панотець Макар, забавивши старих гостей коло ратафії, з жінкою, паніматкою Босодеренчихою та Німфо дорою Тарасівною відріжнилися у крайню кімнату і, підновивши умови, покликали на часок молодих.
—	От кажи, — обізвалася до сина Босодеренчиха, — чи ти хочеш одружитися з їхньою панночкою на мир та любов, як закон велить? Тобі бо вже і час, люди хороші трапляються, дають наверх усього господарства тисячу, панночка теж гарна, так міркуй та людей не гай і назад щоб вже не вертатись...
—	Та я що? Якби-то я не згоден?! Я закохався так, аж не вимовлю, — відказав молодий. — Так же, самі знаєте, — додав він, обертаючись до панотця Макара, — оженишся, так не житимеш, треба у батюшки постригатися, сім’я, клопіт,., так вже постриг щоб ваш.
Недовго помисливши, Калитка погодився, Калитівна на знак своєї згоди зачервонілася ще дужче, а вже надто, як примусили її поцілувати молодого, хоч і виконала се не без запалу і охоти — і нарешті усі подалися оголосити між гостей заручини, щоб і запити їх, як годиться.
Отут почалися справдешні веселощі: пили за молодих вкупі і нарізно, пили за батьків і матірок рідних і хрещених, пили і «щоб щастило» і «щоб родило», пили і приказуючи, і так просто: «а нум вип’ємо!» — а нарешті один з панотців забажав висловити промову.
Знявши свою чарку вгору одною рукою, постукав він по столу другою, щоб звернути на себе увагу, і сперши потім її на ослонець, а на неї голову, почав:
—	«Тайна сія велика єсть», кажеться у Св. Письмі. А через що, собственно, велика? Во Христа, поєлику і во церков! — Враз вид панотця чогось не в лад почав усміхатися і він заледве стримав його. — Братіє! — «плодітеся і множітеся», — такий закон і во сповнення: «Да оставить мужъ отца и мать свою і да прильпиться кь жень».
— З якої речі?.. — почала було сперечатися Босодеренчиха, та її припинили.
—	«По сему собственно и совершають людіе сіє таинство, и по сему собственно бракъ есть бремя, а не услажденіе, и имъяй дъти сполняет-ся законъ и да воспытаетъ ихъ!» — одно слово, доведе їх до розуму, як і його доведено і як усі ми діток своїх доводимо. — Підождіть-но, слухайте! — перервав тут панотець промову, зачувши, що хтось шепотить поміж себе.
—	І Бог Всемилосердніший, — промовив він за хвилину, — тоді пожалує труди твої і візьмеш «сторицею». А через що, собственно, сторицею? «Ибо будешь рачитель у домъ свой». Понеже що примусило б нас клопотатися день у день, швендяти у грязюці по требах, нишпорити по канцеляріях, дерти зубами, чи то пак трудами, кожного п’ятака, і так... аж до смерти... Ой дітки, дітки! Шануйте ж батькові труди... — цілком несподівано захлипав панотець, — «ибо сіє закон... Ура!» — ще більш несподівано скінчив він промову, підбадьоривши та перехиляючи чарку.
Короткі сльози панотця не схибили вражіння; кожен взяв на увагу з промови тільки те, що до речі, усі чарки пішли навхилки, а «ура!» загуло аж до неба.
* * *
—	Та й чудова ж з тебе людина, люблю тебе! — вже перед світом цілував панотця Макара панотець радник. — Люблю тебе, ублажив ти мене. Не клопочись за Наумчика, і як би я тобі не зробив? Та й він парубійка хороший, дивись, як польку відпалює!..
Панотець Макар веселенький, п’яненький, заспокоєний за Наумчика, радий за дочку, весело походжає між гостей, а меткий розум його і тут, не заспокоюючись, спліта думку до думки: «Ох і хороше було б засватати враз і більшого сина. «Баришні» тут все хороші, богаті...» І уплутавшись у гурт панночок, промовляє він вголос так, наче сам до себе:
—	А, далебі, не дурна буде та, що за мого Сидора заміж піде! Парубок хвацький, а до всього господар. Бувши на причетницькому стані за два роки справив шарабан і коняку та ще триста карбованців грошей по процентах розпустив!..
* * *
Світало. Гості почали рушати додому; попідбивалися і господарі, але спати вже не лягали. Калитчиха метнулася по крамницях дещо докуповувати дочці на посаг, Калитка у консисторію виправляти Наум-чикові «Назначеніе», інші усі, хто куди.
Другого дня панотець Макар рушив додому. Через місяць справив весілля дочці, невдовзі другій і третій, перегодом поженив і синів, що двоє вже мають парафії, та й живе собі зараз й вибрикує; а у консисторії довго ще згадували бучний бенкет та щасну вдачу панотця Макара Калитки.
—	Так он як, — хвалиться він згадуючи, — можна без великої втрати знайти посаду синові, засватати дочку, ще й почесним людям бенкет справити!..