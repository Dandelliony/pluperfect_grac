З А П И С Н И К ч. XII
(1 січня 1923 — 31 грудня 1923)

1 січня
Зустріч Нового Року у Віленських. Гадання з оловом: "Булава" мені. Невиразні ознаки жіночої уваги Тамарочки. (Т[ема]:' 50-літній чол[овік], що стоїть на заході кохання і перемог над жінками, перевіряє свою силу на 16-літній дівчині, яка стоїть на сході свого кохання і також перевіряє себе на досвідченому Дон Жуані. Дві перевірки, дві спроби сил, хвилюючі й приємні для обох).
Надії й перспективи на новий рік: Далінда їде в Америку, Гарантує, що влаштує справу з "Кол-Нідре" і вишле гроші (1 000 долярів).
В січні має приїхати Думбадзе. Почнеться "Українфільм".
В зв’язку з цим надії на власну хату, спокій, бібліотеку, продуктивну працю, здоров’я. "Конституція"2 — повні результати через 3-5 місяців. Перспектива творчої сили, відновлення працездатности, уяви.
Політичні: журнал "Н[ова] Укр[аїна]", заснування нової партії, газети. Єдиний рев[олюційно]-дем[ократичний] нац[іональ-ний] союз3 і кампанія за кордоном і на Україні.
Лист від Левинського. (Братиме участь в "Новій Україні" тільки при умові моєї редакції).
Лист від Аркиної. (Має якусь нову комбінацію з приміщенням "Брехні" в Норвегії. Просить побачення).
Візита Антоновича. Розмови на тему загальноєвропейської війни, ситуації на Україні та Єдиного революційно-демократичного фронту. Згода Антоновича на заснування нової групи нової партії.
Прохід з Кохою в ліс. С. — 9.
2 січня
2°. Густий туман. — Тупий, млявий стан, скутість, загусклість думки; байдужість до найважливіших питань і свого роду фаталізм.
Прохід у ліс. Розвішені намиста крапель на гіллях. Мокре, зимне, буре листя в садках. Катеринщик, сіро-синій, з однією ногою, з чорними, круглими, намученими очима. Спочивання на відрах. Тонесенький писк пташок, наче дзвеніння металевих дротиків. Віти гольчастих сосен зелені, на доріжках обрубані стовбури — трупи; яркожовті плями пнів серед темних буро-зелених фарб лісу. Возики з трісками і гіллям по дорогах.
Збори Кохи до санаторії. Заклопотаність, страх перед натовпом у потязі, бо до 3-го проїзд по дешевшому тарифу.
Вночі з 31-го на 1-е у ванні: крапля в ґранті. Там, на вулицях тріск, галас, веселощі, співи Silwesterabend’a, всі вийшли з своїх норм, все радіє з того, а вона, крапля, діловито, серйозно робить свою роботу: з’явиться на кінці ґранта, погойдається і лада; з’явиться, потруситься і пада. І від цього вражіння зворушення, ніжности і подяки до краплі, що неухильно трима закон.
Нетерпляча перевірка, коли ділатиме "Конституція". Треба ще 3-4 місяці! С. — 8.
З січня
-1°. Сонце.
Лист від "Пімпи". (Обіцяє вернутися з дому до Берліну після свят).
Катастрофа з транспортом в Росії. (В який уже раз?). Гризня в РКП на цьому ґрунті. "Український Революційно-Демократичний Фронт"4 — 2. Обдумування 2.
Лист до Віденського з "заявою" до Державного] Вид[авниц]тва5 в справі виплати мені гонорару за видані в Україні белетристичні твори. Вагання, чи їхати до Праги. Коли не буде вияснено питання про можливість здобуття матеріяльних засобів для провадження політичної акції, то нема рації зачинати цю справу з тим, щоб облишити її без виконання в стадії принци-піяльного обговорення. "Конституція", здається, починає де в чому виявлятись: самопочуття ясніше, нервова слабість менша, втома не пашить млосністю. Боюсь робити поспішні висновки на підставі явищ одного дня.
Готування Кохи до виїзду в санаторій. Міркування й зважування фінансово-бюджетного характеру.
Самотність є аморальна, чиста й безгрішна. Самотність робить людей кращими, бо зменшує практику їхнього хитрування, нещирости, боротьби з подібними до себе. С. — 7.
4 січня 
Від’їзд Кохи в Тюрінґію.6 Її заклопотаність перед подорожжю двобічна, — душа з двома обличчями, одне повернене до невідомої Тюрінгії, а друге — до занадто відомого Zehlen-богГика.
Відчуття хворости. Втома, тупість, ватяна байдужість. І гидка, важка млосність у животі. Язик шорсткий, байдужий, млявий.
Ніч без сну. Гарячкове куняння, але з дрібними, коротесенькими думками, — нема сил мозку на вироблення тягливі-ших, міцніших асоціяцій.
Початок хвороби. С. — ?
5 січня
Хворий. Розбитість; гаряча, млосна тоскність по всьому тілу. Легкі дрижаки, обруч на черепі. Але деяка піднесеність. В цьому стані розмова з фравочкою набрала грайливого характеру. Її оживлення, напружена жвавість рухів, підкреслювана стрункість постаті. Легкий дотик до руки всю її зашарів.
По обіді побачення з Маркушою і Даліндою. Розмови все про Совєтську Росію, про "Кол-Нідре".
На засіданні Комітету Голодуючим. Троє хворих у Раді.
Лікування аспіриною. Спочатку сухий жар. Від цього трудно, тоскно, безнадійно. Потім легка пара, вільготність шкіри і зразу полегшення, надійність, затишок під купою ковдр. 
Мокра білизна приємна, дух гарячого мокрого поту солоний і теж приємний. С. — 6.
6 січня
Хворий.
Лист від Кохи. (Картка з дороги, з Gotha’u).
Лист від Шаповала. (Вияснення значення Громадського Комітету. Запрошення приїхати до Праги для вияснення питання про політичну акцію, чи можна починати).
Знову розмова з фравкою. Є межі, яких не можна переступати. А тим часом її прихильність стала в суперечність з цим принципом. Мені неприємно. Треба, дійсно, визнати межі і не переступати. Так буде краще.
Лист до Олеся. (Привітання з новим роком у відповідь на його привіт).
Лист до Шаповала. (Про труднощі приїзду до Праги).
Відчуття полегшення. Але хворість є. Знищення нею деяких надбань "конституції"; вигляд жовтий, весь у надто виразних зморшках. Схуд, мабуть, значно. С. — 6.
7 січня
Хворий. Розбитість, тупість. Огида до праці мозком. С. — 6.
8 січня
Хворий. Лист до Кохи. (Про хворобу).
Візита Мазепи і Феденка. Розмова на тему Єдиного революційно-демократичного національного фронту. Спочатку категорична заява Мазепи, що єдиний фронт є абсурд. Після моїх пояснень визнали, що вони на цю тему не думали і що ідея не є така абсурдна. Ортодоксальне настоювання на "демократії" і страх перед визнанням радянської демократії. Згода прийняти радянську демократію яко тактичний хід, а не як принцип. Неможливість спати. Качання до 2-ої ночі. Не зважаючи на втому, відсутність сну. Аспірина. С. — 5.
9 січня
Хворий. Сумніви в дійовості "конституції". Відсутність проявів ділання, а вже півтора місяці. Навіть неначе зменшення того, що малося. Наплив безнадійности. Нема куди втекти, сховатись від власного безсилля, від джерела власних скорбот і прикростей. Неможливість скоритись і доживати так-сяк. Малюна цілковито пасивна. Почуття винищености й огиди в сфері малюни.
Лист до Кохи. (На машинці, по сліпому методу. Про стан, її спочинок і дрібниці).
Далінда затягає виїзд до Америки. Затяжка надій на швидке придбання власної хати і тиші.
Важка ситуація з фравкою. Відсутність будь-якого інтересу (особливо в хворому стані) — і очевидне зацікавлення з її боку. 
Дотримуватись постанови про "Grenze".7 Зручна причіпка.
10 січня
3°. Хворий. Спроба писати "Революційно-Демократичний Фронт". — Втома, апатія, байдужість до теми. — Die Grenze служить службу, добрий привід для виявлення чесности, хоч від цього Dotzauer має якийсь злякано-скупчений вигляд.
Телефон від Леночки. Вражіння від розмови: виконування обов’язку доброї знайомої, яка довідалась про хворобу доброго знайомого. Тон звичайної порожньої жартівливости. Запрошення до себе, але зразу ж засміялась, пояснюючи цей сміх немов би радістю від уяви, що я прийду. Але причина — Лундберґ, з ним не хочу зустрітись, тому не прийду.
Самота, але незатишна, нічим не наповнена, аби час перебути. — Читаю народні казки. Вражіння від них: це сни, запам’ятані, затримані в пам’яті народу. Невмотивованість дій, як у снах. Відсутність логічних асоціяцій. Відсутність уваги й керування свідомістю. Найдивніші події не викликають здивування, хоч обстановка дії цілком реальна.
Лист від Кохи. їй добре. Старанно виконує умову і набирається здоров’я. Вона викликає в мені таке зворушення і таку ніжність, що мені відразу стає затишно і повно.
Лист від Шаповала. Кличе переїхати до Праги. С. — 8.
11 січня
2°. Хворий.
Подорож до міста через Thielplatz — продавати корони (вчора — 294 марки). Зважився у Vaterland’i — 78/77, а перед від’їздом Кохи, до хвороби — 80/79. Отже втратив 2 кілограми. 
Одхилено назад від "конституції" на 2 кіло. Чи не цим пояснити млявість, безживність, апатію малюни?
Скріплення сумнівів у дійсності "Конституції". Прохід у ліс. Рубають сосни. Стоїть сосновий дух, свіжий, солодкавий, нагадуючий осінь дитинства, коли вирізались у прибережних садах ковіньки для "свинки". Очерет над Krumme Lanke незрізаний, забутий, — меланхолійно похитує червонясто-бурими пухнастими китицями. В озерній затоці загускла салом підмерзла вода і тремтить, як холодець під вітром.
Картка до Кохи. (Заспокоєння щодо моєї хвороби).
Спокушання Шаповала переїздом до Праги доходять аж до смішного: обіцяє посаду для Кохи і стипендію. Мені різні посади. А разом багато грошей. І тут гроші! Конденсовані радощі, зручності й усі потреби життя.
12 січня
Хворий. Подорож до міста по гроші.
Приїхав з України від "совєтського уряду" якийсь тип "по фільмовій часті" купувати і ставити сценарії. Ніби в Ґорького вже купив, ніби той спеціально написав. Хоче в мене щонебудь купити (порадив звернутись Дятлів). А в той же час тип цей звернувся начебто з власної ініціятиви, бо на Україні з великим успіхом ідуть мої п’єси.
На засіданні Ради Комітету. Туго надходить наш податок, Багатії відмовляються, біднота не має. Америка мовчить. Як так далі буде йти, то доведеться закритись. Те горе, що не рве нерви очевидним виглядом, не ділає на товщу сала і байдужости. 
Уяву людську не викличеш відозвою.
Безсоння перед зміною погоди. Спокійна, ясна, втишена голова, втома велика, а сну ні на крихту.
Лист до Кохи. (Опис настрою, дрібних справ).
13 січня
-1°. Легкий мороз. Ясно. Хворий.
Лист до Кохи. (На машинці сліпим методом, вправа писання, дрібні новини).
Картка до Шаповала. (Обіцянка на тому тижні виїхати до Праги).
Лист до Наді. (Сповіщення про передачу посилки "дрян-нушки", привітання).
Самопочуття трохи легше, але вже й не пробую братись до роботи, бо десь під свідомістю чую, що моментально виникне цілий вибух огиди і розіллється втома. "Конституційних" виявів ніяких.
В гостях у Віленських. Гульня Юлії Володимирівни з коректорами. їхнє бажання бачити мене. Не піддався. "Маленькие люди".
14 січня
Збирання з Марком Григоровичем і Даліндою на демонстрацію з приводу окупації Рурського басейну8 французами. Відмова Маркушки по телефону через Тамару.
А мабуть, французи все ж таки доб’ються руйнації Німеччини. Здорові, міцні ноги у Міхеля, роботящі руки й червоні щоки, а чи встоять вони проти банкротства, проти історичної ненависти і армії Франції?
Доляр — 10 500.
Прохід у ліс. Легесеньке льодове скло при березі Krumme Lanke. Трупи сосен у лісі і метушня людей. Люди все оббирають трупи і живуть ними: звірят, тварин, дерев, рослин. 
Трупоїди. 
Напружений настрій в окупованому Рурському басейні. Вугільний синдикат виїхав до Німеччини. Загрози Франції реквізувати вугілля. С. — 9.
15 січня
2°.Надзвичайний вітер з дощем і снігом. Моя мужня подорож пішки в Lichterfelde у Finanzamt.
Читання Ремізова "Крестовьіе сестрьі".9 Через що "Крест", через що "сестри", — не зрозумів. Герой — мужчина; жінок, правда, багато, але що в них сестринського, — невідомо. — Натужна річ, манерна, з частими повтореннями абзаців, як у казках. Це нудить і дратує. Ідея занадто захована, так що нічого не зрозумієш.
Мала приїхати Інна К. Мала потелефонувати. Замість неї телефон Єлени Давидівни. Я помилився, прийнявши її голос за голос Інни К. І вийшло маленьке непорозуміння.
Вітер бахкає в штору на дверях. Я відірваний від світу. Там десь у вітрі, мокрому снігу летить земля в чорну безкінечність, а я сиджу під лямпою й записую маленькі факти самоти моєї.
Лист від Кохи (вранці).
Лист до Кохи. ("Неповторно-двоє", туга і тоскна ніжність. 
Кротосна її радість від маленьких утіх і спокою). С. — 8.
16 січня
Сніг. 2°.
Лист від Кохи. (Турботи про мене, раювання з тиші, спокою і самоти).
Телефонна балачка з Інною; умовились на побачення о 4-ій годині у мене.
Чеське посольство в справі паса. Гофманн, низенький, смуглявий, з одвислим носом і розумними очима. Перерва телефонного сполучення з Прагою, — відклав залагодження на завтра.
Заняття французами Dortmund’y,10 поширення окупації. 
Напруження настрою по всій Німеччині. (Неможливість купити сир "Жерве", бо це французький виріб, а швидше лише французька назва).
Падіння марки: доляр 16 500. Загроза дальшого падіння. — Уперті чутки про війну. Готування Совєтської Росії до воєнних подій.
Збирання Далінди до виїзду в Америку. Немов завтра їде.
Неперевірена чутка: в Ризі німецький театр поставив "Закон", іде з великим успіхом. Ніби Зільберберґ11 (видавець "Закону" російською мовою) читав це десь у газеті.
Візита Інни. Втома, небажання лишитись на чи. Посилка з їстивними продуктами для чоловіка в Прагу через мене. Прийняв, але відмовлюсь.Відмовляюсь і від завтрішнього побачення, на яке домовились на вечір у мене.
17 січня
Біганина в справі паса. Вимога чехів, щоб була зворотна віза до Німеччини. Що це має означати: небажання лишити мене в Чехії, чи формальність?
Невдалі проводи Далінди: залишився ще раз на вимогу нареченої, яка робить йому істеричні сцени з приводу його виїзду. 
Замість летіти до хворої нареченої, він обідав з нами, грав на більярді й сидів у кафе. Фортель нареченої: щоб Далінда купив шампанського, — вона, мовляв, така хвора, що для підняття діяльности серця потрібно героїчних засобів..
Розповідь Марка Григоровича про статеву ненажерливість і нерозбірливість Думбадзе. Випадок з двома портьєршами (старими), прислугою в кафе і т.п.
Доляр біля 18 000 марок. Неспокій у англійців.
Вогники сказу по всій Европі. Угорщина мріє про свою "велич". Румунія труситься за Басарабію. Литовці захопили Ме-мель.12 Конфлікт з Інною. Її образа за моє небажання займатись дрібною спекуляцією: перевозом їстивних продуктів з обдертої Німеччини в багату Чехію. С. — 8.
18 січня
Лист від Кохи. Видно бажання повернутись додому, і ради мене, а може вже й надокучило.
Пас, банк, білет. Побачення з Олесем. Вірші на свято самостійности України.
Далінда поїхав!
Побачення з Мазепою. Знову сумніви щодо об’єднання. 
Напирання на те, що есери не визнають демократії. Мій протест. Теперішнє вражіння від Мазепи — плутанина в думках, в’язкість мови, повторювання себе. З другого боку бажання об’єднання й умовляння робити його за всяких умов.
Доляр — 25 000 м.
Займання [французами] дальших територій. С. — 8.
19 січня
Лист до Кохи (невідіслана картка).
Візита Антоновича з нагадуванням, щоб їхав до Праги.
Виїзд до Праги.
Лист від Інни К. (Вислів незадоволення на мене за мій лист про "дрібну спекуляцію". Єдино, власне, радикальний спосіб розірвати небажані відносини. — Характерно, що до себе не має критичного ставлення, не має сумніву, що її егоїзм є нормальна і необхідна річ).
Все певніше звучать німецькі голоси в пресі про невдачу французів у Рурському басейні.
Микита Юхимович, розуміється, зустріти не вийшов, це нижче його високої посади голови Громадського Комітету. 
Вислав "урядовця".
Цілий вечір розповідав Шаповал про есдеків та їхні інтриги. 
Чи ж є справді ті інтриги в такій мірі, як то уявляється? Чи нема тут зайвих непорозумінь. — Моя задача утворення об’єднання і національно-політичного центру уявляється надзвичайно важкою.
Доляр упав до 21 000 марок! С. — 6.
20 січня
Прага. Туман. Забутий вогонь десь над дахом.
Валютна різниця: поганесенька, міщанська кімнатка готелю коштує на німецькі гроші 20 000 марок. (В Берліні така 3-5 тисяч).
У Шаповала. Ідея об’єднання і створення національно-політичного центру виставляється Шаповалом як його власна. 
Проект відновлення Директорії. Моя пропозиція: представництво від партійних течій і на голову Грушевського для притягнення його до акції. Так само — на голову Наукового Інституту. 
Заперечення Шаповала з огляду на відношення чехів до Грушевського. — Явне бажання Шаповала мати редакцію "Нової України" в своїх руках і залишитись головою Громадського Комітету. — Інцидент з замахом на Шаповала в Подєбрадах і позиція ворожого невтралітету есдеків.
Твердий курс Ґалаґана на утворення групи незалежників.
Втома від цілоденних балачок до безсонниці. Неможливість заснути до 4-ої години ранку. Міркування з приводу "конституції" й труднощі займатись громадською діяльністю. Бажання відмовитись від усього і зовсім одійти до літературної праці. С. — 3 1/2.
21 січня На загальному засіданні Громадського Комітету. Виступ есерів з заявою проти есдеків. Різкі вирази, лайки. Обурення безпартійних формою заяви. Гнітюче вражіння від гризні. Есери беруть свою заяву назад, не відмовляючись від суті.
Нарада у Шаповала відносно редакції "Нової України". Явне бажання Шаповала взяти редакцію в свої руки. Мої побоювання есерівського характеру журналу. Погодження на двох редакторів.
Трудна ситуація міжгрупова. Неможливість при таких відносинах творити загальнонаціональний політичний центр. Роля вигаданих, неіснуючих моментів. Велике взаємне недовір’я.
Перехід до іншого помешкання, приготовленого для постійного життя в Празі. С. — 7.
22 січня
День оголошення самостійности України.
Переговори з есдеками (Матюшенком) про порозуміння з есерами. Жалі, скарги, непримиримість. Кінець-кінцем згода говорити.
Заложення об’єднання двох груп Закордонної Групи УКП і лівих есдеків для дальшої акції об’єднання марксистів (Ґалаґан, Антонович, Літов, 13 Сисак).14 На святі святкування самостійности у есерів. Промова про об’єднання. Виступ Коберського.15 Зведення на гумористичний лад дискусії. Закид з боку Коберського мені в "імпульсивності", "емоціональності" , "поезії". Моя відповідь: поезія є творчість і вона виявляється у всіх галузях людської діяльности, не виключаючи політики. Кращий політик здатний до творчости, себто, він поет. С. — 7.
23 січня
Відмова есдеків вести переговори з есерами. Очевидно, вплив Матюшенка, особисто ображеного заявою есерів. Зустріч з Бочковським і спроба умовити на переговори; удача. Зарозумілість Шаповала і самозакоханість.
Остаточні розмови з приводу редакції "Нової України".
Вечірні переговори есдеків з есерами. Лагідність і коректність тону. Порозуміння в пунктах вимог переформування Громадського Комітету.
Втома від цілоденних умовлянь і розмов. Труднощі об’єднання сил при загостренні особистих відносин. Як же буде при ширшій політичній загальнонаціональній акції?
Чутки з усіх боків про війну. Не вірю в можливість. Будування Антоновича на цьому грунті національно-політичних планів. "Маніфест" С. Петлюри і А. Лівицького16 про п’ятиріччя Самостійности України. С. — 6.
24 січня
Виїзд з Праги до Берліну.
Загострення відносин у Рурському басейні.
Доляр — 20 000 марок.
Сподівання, що Коха буде дома. Зустріч самотности. Навіть листа нема.
Господарські дріб’язки й неприємності.
Телефонна розмова з Інною К. з приводу передачі їй листа від чоловіка. Прибитий тон, набурмосеність голосу.
Лист від Січових Стрільців17 з запрошенням взяти участь в їхньому альманасі з історії революції. С. — 8.
25 січня
Мовчання Кохи тривожить. Чи не хвора?
Зустріч з Олесем, Сірим і Вировим18 в Vaterland’i. Ультимативна вимога Олеся по 5 чеських корон за рядок віршів і згода на 1 корону (що є максимальним гонораром).
Телеграма Косі про висилку їй грошей і прохання приїхати. 
Запитання про причину її мовчання.
Приїзд Кохи. Несподіваний дзвоник телефону, голос Кохи, вибух радости. Зустріч на Zehlendorf’cbKOMy вокзалі. Розповіді. 
Свіжий вигляд.
Оповідання про скромну панну Ельзу, дочку купців, і Курта, її коханого, що перебуває в чині нареченого два роки, а є її любовником. С. — 7.
26 січня
Лист до Левіні. (Про єдиний революційно-демократичний фронт, про редакцію "Нової України" і про об’єднання нашої групи з лівими есдеками). Побачення з Сірим, Олесем у Vaterland’i. Гонорарна зажерливість Олеся, вимога (ультимативна) по 5 корон за рядок і згода на І чеську корону. Смиренне розжалоблювання проханням якоїнебудь коректорської роботи при "Новій Україні".
Розмова по телефону з Єленою Давидівною. Чудна і підозріла увага до нас, бажання бачитись і не пустити переїхати до Праги. Таке вражіння, ніби все це робиться з метою поділати на когось третього. Занадто одверто, і одвертість ця уважна.
Відмова брати участь у святкуванні самостійности України разом з об’єднаними організаціями Берліну.
Розвиток окупації французами.
Почуття задоволення з своєї поведінки і внутрішнього стану в Празі ("миротворчество", панування над собою, об’єктивність, переборення особистих симпатій і антипатій).
Остаточне (вранці) побачення з Інною К. Передача грошей і листа від чоловіка і Ю. Коротка розмова. Вимога повернути надпис на "Законі". С. — 8.
27 січня
5°. Вітер, гнітючі хмари, відчуття якогось переламу. Втома і бездіяльність, куняння. Спроби писати "Революційно-Демократичний Фронт", але безнадійні.
Наміри французів анексувати Рурський басейн. Падіння марки. Доляр — 23 500 марок.
Розповідь Кохи про Ельзу, дочку Кауфманів, позбавлення її незайманости одночасно двома любовниками і недовір’я обох до її чистоти.
Невдоволення руської демократії ("Дни")19 з невдалого виконання большевиками ролі Івана Каліти.20 З чим погодитись "об’єднуваним" землям трудно. С. — 8.
28 січня
5°. Вітер, сонце, весняний дух.
Перегляд матеріялу до 1-го числа "Нової України". Лист до Шаповала з вимогою одвертости в грошових справах (допомога чехів).
Візита Сірого. Рятування "Дзвона", облога Москви: українська книжка за кордоном повинна піти на макулятуру. Заява Сірого про стипендію до УГК. Моя відмова від стипендії-по-зики.
У Віленських. Сподівання через тиждень мати телеграму від Дапінди з авансом за "Кол-Нідре". Єлена Давидівна не прийшла, знову обманувши.
Радість за Коху, за її життєрадісність, свіжість, одживленість. А особливо, що здатна до легкої перемоги над своєю втомою, що органічно здорова з голови до ніг, що прекрасна доброта її, любовність, лагідність розпускаються, як пишні квіти від теплого дощу. С. — 6.
29 січня
3°. Дощ, вітер. "Єдиний революційно-демократичний національний фронт" — З години.
Прохід у ліс, обдумування "Єдиного фронту" — 2. "Щемління ноги, лопатки, "кілок", втома. Ніяких ознак "конституції". Моторошно: що ж буде далі, коли "конституція" нічого не дасть? Невже зниження рівня, животіння, боротьба за дрібні переживання? А творчість? А праця? А боротьба? А перемога? Здати всі позиції і смиренно дожидатися фізичного кінця, стараючись розтягти його на довший ланцюг сірих, убогих днів, років? А якщо боротись, то що саме робити, які ще заходи почати, — невідомо.
Цокотить по ринві дощ за вікном, наче телеграфний апарат у сусідній кімнаті. М'яко і дрібно тупотять дитячі ноги у сусідів нагорі. Шиплять дерева під душем дощу. Вітер костяно торохтить шторою на дверях. С. — 8.
ЗО січня
-2°. Мороз. Сонце. "Революційно-демократичний фронт" — 4.
Лист до Січових Стрільців з відмовою через брак часу взяти участь в їхньому альманасі.
Купування матерії з Маркушою. 211 000 марок за шматок. 
С. — 8.
31 січня
0-5°. Хмарно. Дощ. "Революційно-демократичний фронт" — 4.
Візита Сімовича з редакційним матеріялом. Гарячність у дрібницях, якийсь ображений тон у таких випадках.
Доляр — 46 000 марок.
Туга за відчуттям внутрішнього затишку. Колись воно було пануючим станом. Маленька, брудненька кімнатка "меблірашок", продраний стілець, облізлий умивальник, вся мізерія зовнішньої обстановки не заважали затишкові, а навпаки, здавалося, збільшували його. Тепер справжня затишна обстановка часто швидко стає порожньою, нудною. Час тепер минає в уяві надзвичайне швидко, а тоді він здавався повним усяких подій.
Білий сусідський півень клюнув рябу курку в голову, вона відразу ж присіла, він подержав її так і ліниво випустив.
Знову міркування про "конституцію", сумніви і надії. С. — 7.
1 лютого
6°. Вітер. Дощ. "Революційно-демократичний фронт" — 5.
Працездатний стан, свіжість, ясність думки, твердість руки.
2 лютого
7°. Вітер. "Революційно-демократичний фронт" — 5.
Візита Бориса Яковенка. Вигляд старовіра, в довгому сюртуці, з підстриженим під стріху волоссям з проріддю на маківці, з довгою чорною бородою. В круглому чорному оксамитному капелюсі робить вражіння галицького єврея. Оптимізм його в грошових справах. Задоволення і внутрішня гордість, що може пропонувати мені позичити у нього грошей. Тим часом відчуття ніби якоїсь вищости наді мною та ще й у тій сфері, в якій завсігди буваєш у ролі приниженого. С. — 6.
З лютого 6°. Призначення побачення з Сірим у Vaterland’i о 4 1/2 годині.
4 лютого
"Революційно-демократичний фронт" — 5.
Гості: Єлена Давидівна. Квіти: бузок і цикламени. Для Кохи (бузок), для мене (цикламени). "Масенькая". Приймання дотиків і голублення. Розповідь з піднесенням про батьків Кусікова, старих черкесів, людей простих, щирих і одвертих. Подарунок книжки "Записки Кирпатого Мефістофеля" з написом: "Масенькая. Непредвиденньїе обстоятельства. Весна." Кількаразове повторення ЄД в розмові про весну, що вже настає, вже чується.
Марко Григорович, Юлія Володимирівна і Діясамідзе — літ 54, високий, стрункий, гарний, з горбкуватим носом і лисою головою, повтиканою сивими, твердими, ріденькими волосинками. "Болтун", — за 10 хвилин розмови висловив симпатії до есерів, еедеків і комуністів. Так що невідомо, хто ж він. Колишній адвокат, тепер літератор. Нікому не давав говорити, але ввічливий, видно, не злий і з гарячим національним почуттям до Грузії. С. — 6.
5 лютого
Закінчення "Революційно-демократичного фронту" й одіслання до Праги, Відня і до друку.
Одібрання большевиками будинку Посольства УНР. Трюк Москви — заявлено поліції, що Смаль-Стоцький був послом большевиків. Замість нього, мовляв, призначено іншого посла, але він не хоче поступитись. Значить, кримінальна справа. 
Передано поліції, яка й викинула Стоцького з помешкання, передавши больше&икам будинок з меблями й архівами. С. — 7.
6 лютого Перечитування "Записок Курносого Мефистофеля" і "СМ"—3.
Побачення з Мазепою в кафе Furstenhof.21 Вражіння: кирпатуватий, витягнений і плескуватий на кінці ніс. Рум’януваті худі щоки бльондина, і окуляри. Лице злого в’їдливого польського попа.
Протиріччя з собою. Очевидно, есдеки невдоволені моїм виступом у справі єдиного фронту. Гра амбіцій. Відсутність пафосу самовіддання, недорослість до егоїзму самопожертви, до насолоди себевіддавання. Вияви заздрости й бажання себе вималювати якнайкраще. Те, що ним робиться, є найважливішим: переклад на німецьку мову своєї книжки. Це є найбільше і найкорисніше як для національної, так і для державної справи України. — Гнітюче вражіння. Бажання відійти геть, бачачи явне нерозуміння моїх мотивів. С. — 7.
7 лютого
-2°.
Лист до Шаповала. (Відповідь на листа в справі мого "засилля" в "Новій Україні". Злі язики казатимуть, що редактор тільки себе друкує. Моя обіцянка давати не більш аркуша і не до кожного числа, зменшити в 1-му числі друкування "Гріха"22 на одну дію. — Пропозиція влаштувати з Бочковським некоректне поводження з ним як з редактором "Нової України" (старого видання), себто, мені вийти з редакції, замінити мене Бочковським).
Лист до Бочковського в цій же справі.
Побачення з Сірим і Мар. Гр. в справі вимог Райзера (103 міл. корон замість 2-ох). Постанова: фіктивний продаж на ім’я Юлії Володимирівни всіх видань "Дзвона".
Розповідь Мар. Гр. про свій роман з жінкою товариша — адвоката. Вона 4 роки замужем, і цілком незаймана, — чоловік з дитинства був онаністом і зіпсував "предстательную железу", від чого, маючи ерекцію, моментально мав ejaculation, не можучи зробити coitus’a. Хлопчик, дитина від цієї жінки, любов Мар. Гр. до нього й бажання перевезти за кордон, до себе.
Розмова Кохи з Аркиною. Цілком протилежна нашій уяві дійсна постать Аркиної. Уява: Specht у спідниці; дійсність: маленька, гарненька. С. — 8.
8 лютого
-2°. Сонце. Вітер. (Від цього втома, слабість?).
Перегляд "СМ" — 2.
Візита до Єлени Давидівни. Понурий, високий коридор одрізаних від великого помешкання 3-х кімнат. В дитячій кімнаті. Ґіві23 нагадує Буца, такий же повільно-добродушний, ласкавий, гарний і теплий. Мовчазна сестра ЄД, подібна на неї, але з блідим смуглявим лицем, нижча. Дуже мовчазна. — "Дєтка" ревнує до Ґіві, заздрить успіхові маленького, тіка до няні й сидить на колінах, не беручи участи в грі. Негарна, довгообраза, з непривітними оченятками і стріхою підстриженим білявим волоссям. Анна Іллівна — худа, смугляво-рожева, з чорно-синім волоссям в розпатланій зачісці. Негарний, м’ясистий і довгастий ніс; попсовані зуби. Слабовольна і не здатна на бистре думання. Легка піднесеність ЄД, порожевілі щоки. Від чого? Її проводжання нас до Untergrund’y. Вертались від Thielplatz додому через поле. Яскраві, тріпотливі крапки зірок, чисті від вітру й холоду. С. — 8.
9 лютого
-1°. Сонце. ("Кілок", слабість, неможливість працювати). 
Перегляд "СМ" — 2.
Лист до Далінди. (З привітом).
Лист до Марусі. (З запрошенням приїхати).
Лист до Левіні. (Помешкання для нього, хай сам приїде й шукає на свій смак).
Лист до Sanatorium Obernigk.24 (Ціни тепер?).
Лист до Лозинського.к (Хай передасть М. Шаповалові мій автопортрет, що лишився після Л. Юркевича).26
Розмова по телефону з Ніковським. Большевики хочуть видавати смєновєховську газету і журнал. Шукають редакторів і співробітників. Гонорари казкові. Бажаючих нема. С. — 8.
10 лютого
-1°.
Перегляд "СМ" — 2. Б.
Лист від Левіні з приводу "Єдиного фронту". Цілком погоджується, читав теоретичну частину "з захопленням".
Побачення з Сірим в кафе FGrstenhof. Постанова: не робити покищо фіктивного продажу книжок, а мирно покінчити з Райзером. Роман очима з .білявою панною, поміченою Олесем. 
Хитрування Олеся і упадання перед Шаповалом, щоб здобути грошей.
Frauenklub: гарний, імпозантний будинок, аж не віриться, що в ньому може бути зібрання української еміграційної громади. 
Широкі, гарні сходи. Але передпокій у клюбі — брудний, підсліпувато освітлений. Дві великі кімнати (залі панського помешкання), заставлені вбогенькими, подертими меблями. Стоїть залізна грубка, не в силі розігнати вогкість холоду. Громадяни збираються помалу. Секретар приносить штулі з шинкою і сиром, розклада на простому білому столі й буде продавати. 
С. — 8.
11 лютого
Туман. Гнітюче сіре небо. "СМ" — 2 + 2 (обдумування, прохід у ліс).
Прохід у ліс. Холодний, ріжучий щоки вітер, Кавалькади ро-веристів-робітників. Багато публіки в лісі. Здається, чого їм бути, куди йти. Катеринщик з хоробливим жовтосірим лицем і змученими очима стоїть на своїй милиці і грає мелодії, які, мабуть, зна напам’ять до останньої ноти, до найменшого хрипу своєї старенької машини. — Старенькі люди збирають гіллячки й віти порубаних сосен і складають у мішки, — користуються неділею. Сьогодні все ж таки менше запряжених у малі возики людей, які везуть додому назбиране гілля й викопані корені та пні дерев.
Нема ніякої звістки від Далінди в справі "Кол-Нідре" в Америці. С. — 8.
12 лютого -5°. Мороз. Сонце. Прозоре синє небо з пір’їнами хмарин.
"CM" — 3 1/2.
Лист до Шаповала. (В справі редакції, стипендій Олесеві і Сірому, продажу педагогічної бібліотеки "Дзвона" Педагогічному Інституту27 в Празі).
Лист до Бадана. (Відповідь на прохання поради, чи кидати службу і згоджуватись на співробітництво з прикарпатськими есдеками. Коли проживе з вільної адвокатської роботи, хай кида. В партію до есдеків не записується).
Лист до Богацького. (Організувати передплату на "Нову Україну" а не розсилати дурно).
Картка від Румунки, обіцяє хутко приїхати з Букарешту до Берліну. Очевидно, щоб ліквідувати якусь крамничку, яку на спекуляцію купив її чоловік, колишній "посол" у Букарешті, "дипломат".
Розмова по телефону з Єленою Давидівною. Тема: мій вчинок з Лундберґом. Не можна оцінювати людей за їхніми вчинками. А як? Мій вчинок, на її думку, гірший за вчинок Лундберґа, тим часом вона не зриває зі мною відносин і так само добре до мене ставиться. Очевидне протиріччя з собою, бо помітно, відносини її виразно змінилися після того факту. Розмова тяглась годину. С. — 6 1/2.
13 лютого
-7°.
Лист від Богацького. Були збори старого видавництва "Нової України". Есери знову погризлися з есдеками й офіційно вийшли з видавництва. Протест есдеків проти захоплення рукописів. "СМ" — 3 1/2.
Намір кататись на ковзанах. Розчарування: Krumme Lanke не замерзло. Сталева ряба поверхня озера. Попід берегами густа холодна зеленість, в якій перевернені сосни; обриси їх розпливчасті, як плями чорнила, розмиті водою. Пада сніжок. Круглі, пухнасті сніжинки покірно й діловито падають у воду. З глибин озера назустріч їм летять угору їх відображення, теж сніжні пушинки, але блідіші. Собачки весело кидаються до холодної води, але бояться вступити — холодно.
Призначення Кохою побачення з Frau Elsa на завтра.
14 лютого
-8°. Мороз. "СМ" — 4 1/2 + 2 (обдумування).
15 лютого
-8°.
"СМ" — 5.
Прохід у ліс.
Операція Германського уряду з валютою, зниження доляра на 20 000 з 48 000.
Зростання цін нестримне.
Мовчання Далінди. В зв'язку з можливістю невдачі з п'єсою в Америці — пляни виїзду на провінцію: дешевше, спокійніше, кращі умови для роботи. С. — 7 1/2.
16 лютого.
-7°. Мороз. Туман. "СМ" — 2.
Лист від Шаповапа. (Відповідь на попередні запитання в редакційних і політичних справах. Настоювання на вміщенні "Геї" Самійленка).28 Лист до Шаповапа. (Незгода друкувати в "Новій Україні" "Гею" за шовінізм, наклеп на російський пролетаріят, який Са-мійленко ідентифікує з большевизмом,‘за пропаганду в "Геї" гетьманства, немов усе українське селянство прагне одного диктатора, гетьмана, чи когось іншого. Протест проти передруків О. 
Кобилянської29 в "Новій Україні". Неодверте поводження з Олесем відносно розмірів гонорарів. Бажання усунутися з редакції).
Запрошення Єлени Давидівни на завтра на іменини до Анни Іллівни. Згода, потім відмова. С. — 8.
17 лютого
-7°. Сонце. "СМ" — 4 1/2 + 1 обдумування = 5 1/2. С. — 7 1/2.
18 лютого
-7°.
"СМ" — 3 1/2
Прохід з Кохою в ліс, на Krumme Lanke. Негр "Тімбукту".
19 лютого
"СМ" — 5.
Прохід у ліс.
Непорозуміння з побаченням з "дядьком Василем30 у Vater-land’i: обидва сиділи [недописане, мабуть, речення]. С. — 7.
19. II. 23.31 Ліс.
Легесенький сніг на дорозі, земля як борошном присипана. 
Блискучі на сонці стьожки слідів залізних шин по дорозі. Чорні масні весняні плями землі на тротуарах і в лісі. Ліс густо, весняно переливається хвилями шуму. У лісі в холодку сніг синюватий, рябий, як шкіра білого сетера. Як ідеш проти сонця, то від нього до вій тягнуться кошлаті віники променів. На кам’яних стовпчиках дотлівають (?) білі тонесенькі снігові латочки. Липкий сніг з землею пристає до підборів твердими Гульками. Дві дівчинки в білих шапочках і білих светерах із сковзунами в руках. На сонці безсоромно оголилася біла струнка береза, розпустивши довгі нечесані коси. Торішнє жовте, заскорузле листя на дубках шелестить бумажно, паперово, сухо. Крихотні пташки попискують з таким звуком, наче в кишені побрязкують маленькі ключики.
20 лютого Подорож до Leipzig’y з В. Сімовичем у справі виходу першого числа "Нової України". Філологічні дебати по дорозі у вагоні. Хабар метранпажеві (15 000) і залагодження всіх непорозумінь та неможливостей.
Обід у шиночку і редагування оповідань для завершення числа.
Лютий біль голови в обох; лікування пірамідоном, содою та кавою в кафе.
Біль голови й у Кохи. Очевидно, різкий поворот у погоді. 
С. — 6.
21 лютого
-6°.
Поганий стан через невиспаність, — горішні сусіди товклися ввечері.
Візита Бориса Яковенка. Розмова на тему дорожнечі, валюти, закупки предметів і т. п.
Розмова по телефону з Єленою Давидівною й Анною Іллівною. Знову запрошення до себе.
На ЗО. Ill призначається з’їзд РКП для розгляду конституції й "дарования свобод". Опозиція Бухаріна, що загрожує розколом партії. Робітники й Червона армія не випускають хліб з України на продаж за кордон.
22 лютого
2°.
Рецензія в "Днях" на "Записки Курносого Мефистофеля" послужила імпульсом до ідеї статті "Запит до руської демократії" — про її відношення до національного взагалі й зокрема до українського питання. Ряд запитань: відношення до самостійности, української культури, мистецтва і т. д.
Обдумування "Запиту" дома і в лісі —5.
Вагання: куди їхати, — Friedrichroda32 чи Obernigk. Чи взагалі їхати? Обмірковування, чи не можна влаштувати свій час дома так, щоб можна було продуктивно працювати.
Виявляється, Далінда ніби на 9 днів забарився в океані, де буря носила його пароплав. Факт за наших часів трохи фантастичний.
Демонстрація робітників в Єкатеринбурзі проти комуністів.
Загострення відносин у Рурі. Французи намагаються добитись свого. С. — 7.
23 лютого
2°. Мряка. Туман. — Важкість голови.
Обдумування "Запиту до руської демократії".
Обмірковування, куди їхати: Friedrichroda чи Obernigk. 
Нікуди не хочеться, а потрібна обстановка для роботи.
Лист від Шаповала. (Закиди у надаванні великої ваги "злим язикам", на які власне сам Шаповал спирався в пропозиції "ре-ґулювати" розміри і час вміщення моїх творів у "Новій Україні". 
Очевидно, самому стало ніяково, і тепер іде назад. — Хотів чеський уряд викликати мене на равт до Масарика. Добре зробив, що спізнився).
Телефонне обізвання Інни Костянтинівни. Очевидно, спроба знову нав’язати взаємини.
Ніби деякі прояви "конституції" .
Сусіди нагорі затихли.
Єлена Давидівна захворіла. С. — 8.
24 лютого
2°.
"СМ" — 4 1/2.
Упорядкування матеріялу до 1-2 чч. "Нової України".
У Віленських. Подружжя Діямандіді.33 Він: високий, сутулий, чорна голова з одвислим великим грецьким носом. Меланхолійно-мовчазний, але коли говорить про більярд, раптом пожвавлюється і посміхається такими білими зубами, що, здається, тримає в роті цукор. І тоді видно, що уста дуже червоні.
Вона: грецький профіль, горішня губа затонка, але чітко виписана. Пукасті, часом немов косуваті очі темного кольору. 
Говорить трохи розбитим контральтом, як старе піяніно. В поводженні з мужчинами відчувається вільна манера (була трохи артисткою). Кн. Туманов: маленький, з широкою жовтою лисиною, широким носом і вузьким підборіддям. Дуже ввічливий, приємний у поводженні, бувалий. Якийсь "Ноздрьов" у кафе при більярді назвав його "папашею", що, видно, було йому не зовсім приємно. Гарно грає на більярді. Сміється щиро, покриваючи очі густими зморшками. С. — 6.
25 лютого
6°. Сонце. "СМ" — 4.
Чудовий, весняний день. Легка синювата мла у лісі. Маса народу. В cafe Paulsborn. Велика заля сільського типу, люстри з оленячих рогів. На стінах теж сила всяких мисливських витворів. 
Дерев’яні сволоки, різьба на вікнах. Німці з своїми "штулями" за кавою. Компанія з 5-ох молодих буршів (троє в окулярах) п’ють пиво. П’ють всі одразу по знаку одного, при чому всі двічі пристукують кухлями об стіл. Пристукнувши, всі разом підносять кухлі до рота і п’ють. І так само разом ставлять кухлі на стіл, теж два рази пристукнувши. Від пива, чи від стукання, чи просто від молодости вони весело сміються, голосно балакають серед загального гомону багатьох голосів, дзвякоту, чаду і диму. 
С. — 8.
26 лютого
1°. Густий туман.
Лист до Шаповапа. (Відповідь на закид у нервуванню, про "злі язики" та страх Шаповапа перед ними).
Лист до Левіні. (Щоб слав статті до "Нової України").
Лист до Надьці. ("Не хандри", пиши).
Лист до Паламаря. (Про фіктивний шлюб з Frau Elsa). "СМ" — 6 плюс 2 (обдумування в лісі).
Лист від Григорієва (закид у запізненні "Нової України" — проекти технічної організації справи). "Відозва американського робітничого клюбу "Єдність" про фікцію ССРР. С. — 8.
Цю фотографію посол М. Василько надіслав Винниченкові як привітання з Новим Роком. На звороті картки посол написав: "Сердечні привітання на Новий Рік від мене і моєї жінки. Вам і Вашій Пані Дружині; дай Боже, щоб Новий Рік приніс нарешті щасливу зміну долі нашому многострадальному народові!"

27 лютого
5°. Сонце "СМ" — 4.
28 лютого
"Соняшна машина" — 4.
2 березня
"Соняшна машина" — 4.
В місті побачення з Мар. Гр. і Сірим. Гра на більярді. Мар-кушка, здається, прираховує очки. Самохвальство Маркушки. "Вьі не можете вьіиграть!". — "Но я же два раза вьіиграл", — "Нет, вьі не можете вьіиграть у меня". — "Но факт же: два раза вьіиграл".
Сірий неповороткий, опудалуватий, мовчазний, хоче притримати кульку, коли зробить неправильний удар.
В кабаре на естраді напудрена жіноча постать танцює в зеленому, у фіжмах. Роззявлений від захоплення рот дівчини з публіки.
Парочка під стінкою в обіймах.
Нестриманість на засіданні Комітету допомоги голодуючим. Занадто гарячий напад на Фальц-Файна34 за його "нет-с", за відмову платити податок на голодних. Гризуче невдоволення собою.
Візита Кохи до Frau Else. У Курта. Закоханість його в своє помешкання з двох кімнат. Вечеря Leberwurst’oю. С. — 5 1/2.
З березня
Сонце. "Соняшна машина" — 4.
Одержання "Нової України" 1-2 чч. Гарне враження.
Дратування на Олеся за старцівство, ледарство, пияцтво. Чи за те, що не цінить моїх послуг йому? Гидко й не можу опанувати цим настроєм, не можу побороти дрібниці.
Запрохування Єлени Давидівни на баль мистців Берліну. 
Бажання (невелике) до чи і зникнення потім.
Образа на Шаповала і Григорієва за тон їхніх листів, який мені здається ігноруванням моїх прав співучасника у видавництві. Голос зачепленої Шаповалом амбіції: розміряти, скільки й коли маю давати своїх праць до "Нової України". Треба стати вище. Опанувати, відсунути, зробити неіснуючим і неважним. 
С. — 8.
4 березня
Хмарно. Дощ. "СМ" — 4.
□ Знову дратування амбіції. Лист до Шаповала і бажання підкреслити неповагу до мене виразом Григорієва "мусить бути".
Розмова по телефону з Єленою Давидівною (45 хв.). — "Добряк". Бажання ЄД подати своє колишнє захоплення і, може, кохання тільки як "експеримент". Цим, мовляв, пояснюється і деякий блиск очей, червоність щік і т.п. Амбіція, чи справді сухість характеру, відсутність темпераменту і засхлість полової сфери?
Kurt зве Else — Muschi. С. — 6.
5 березня
3°. Хмарно. "СМ" — 3.
Лист до Паламаря. (Повернувся, — неправильна адреса, — знову послав). Б.
6 березня Побачення з Мазепою. Geradehalter. Спокій, гумор. — Втішно: Geradehalter своє призначення виправдав. Сміх є най-сильніша зброя: Мазепа хвилювався і мотався більше, ніж коли б я кидав громами. Амбіція: Єдиний фронт неможливий тепер через те, що "Нова Україна" виходить без есдеків, що замість Бочковського я редактором. Характерні риси: підкреслювання весь час: "як марксист", "серйозний політик" , "діялектика" . Разів 5-8 ужив за час розмови. Витягнений кінчик носа як дріб’язковість характеру. Недорізані очі. Весь час страх бути нижчим за мене. Повчальний тон і нестримна балакучість. Загроза (коли буду сміятись) перервати балачку й піти. Ненависть до есерів і ні крихти бажання пожертвувати дрібненькою амбіцією. Мінливість у словах: через 10 хвилин говориться вже протилежне і зовсім інше, ніж сказано місяць назад.
Дивне мовчання Шаповала на мій лист. Чи не образився на "злі язики". С. — 7.
7 березня Початок "Запиту до руської демократії". Заміна до третього числа "Нової України" — "Єврейське питання на Україні".
Візита Ельзи Ґросс. Невеличка, струнка, маленьку личко, пригладжене чорне волосся, обточений носик, гарні зелені очі, але рот широкий з щілиною-розділом посередині зубів. 
Крихітне підборіддя. — Насамперед висловила зацікавленість Belohnung’oM35 мені. На зауваження "може злякати", відповіла, як я гадав: "я не полохлива". Значить, зарані вже знала, яке саме Belohnung, і готова на нього. Довела цього ж вечора. П’є лікери цілком вільно, звично, не п’яніючи. Перші дотики до рук хотіла пояснити бажанням суґестіювати її. Чутливість і інтуїція Курта, який по телефону назвав її "дівкою" (Frauenzimmer). Ельза була вражена: "merkwurdig".36 Проводжання на вокзал. Характерна відповідь на всі домагання — "не знаю", при цілковитій згоді на ділі, тут же. Тільки Б її не дозволив довести до краю всіх доказів. Цікаве оце втручання Б. у кількох уже випадках. С. — 6.
8 березня
-1°.
Знову намір виїхати для закінчення "СМ". Обмірковування місця виїзду. — Пропозиція Єлени Давидівни поїхати з нами в Buckow37 для огляду місцевости. — У вагоні зустріч з зеленим дівчам. Перше слово "до побачення". Дівча в розчаруванні потягло до себе за пальці: "А я їду далі." Перемога ліні й "чесноти", — виплигнув з вагону. Дівча: в зеленому береті, в зеленому светрі, черевички "джіммі", шовкова чорна коротенька суконка. 
Вся білява, горбоносенька, темні, лукаві, веселі очі й дитяча свіжість лиця. С. — 7.
9 березня
Хмарно. Сніг. Дощ.
Подорож з Єленою Давидівною в Buckow, а власне в Furstenwalde на огляд місцевости й підшукування помешкання для моєї втечі. Весь час по дорозі мотив у всіх і слова: "Целуйте женщин, прелестньїх женщин." Смішливий, хороший настрій. — Furstenwalde — маленьке містечко, сіре, одноманітне, без будь-яких красот природи. Обер у кафе, низенький, з короткими ногами, дуже пухнастими чорними вусами, блідим лицем і миндальними очима. Прислужливість його надмірна. Зараз же знаходить комісіонера на вілли. Похід з комісіонером на огляд вілли. 20 мільйонів! Вілла геть за містечком. Страшне вражіння міщанства. Овечки в хліву, круглі, кучеряві мордочки. Сморід кухні по всьому будинкові, вбогість оксамиту меблів. Обід у ресторані.
В Zehlendorf. Вражіння затишку, краси, тепла нашого помешкання після страшної "вілли". Філософія ЄД, вияв порожнечі (відсутність хотінь); песимізм, змішаний з половою недозрілістю, возведеної в чесноту, робить гнітюче вражіння. Комічна риса моральности: іти посеред вулиці, а не по темному боці тротуару-С. 8.
10 березня
Хмарно. Сніжок. Дощ.
Готування до друку 111-го числа "Нової України".
Олов’яне небо. Притихла, вогка нагніченість повітря. Пронизлива туманна мряка, яка часом замерзає в крупу і боляче б’є по обличчю. Начучверіність курей, птахів, мовчазність півнів, нахмуреність людей.
Осмілювання селянства в легальній опозиції в радах до "радянської" влади і "комуністів". Жалі КП(б)У до ЦК РКП на селян. С. — 8.
11 березня
2°. Хмарно. Сніжок. Дощ.
Лист до Шаповала. (З приводу поліпшення "Нової України", нові відділи, вищі передплати, організація поширення журналу. 
Відносно обмеження стипендії Сірому, замість 500 — 300 корон.
Пропозиція Сірого виїхати на Волинь для переправки літератури на Україну).
Лист до Бочковського. (В справі моєї участи в "Новій Україні" та редакції. Моя пропозиція: вийти мені з редакції, поступитись місцем Бочковському чи кому іншому марксистові).
Лист до Ґалаґана. (Організувати самостійну фракцію есдеків для творення єдиного демократичного фронту).
Готування до виїзду в Thuringen.
Візита Віленських і панни Марусі (Пімпи).
Єлена Давидівна: "Если не будет пень, приду". Не прийшла, — значить, демонстративно показала, що ліньки було прийти попрощатись. Гра? Амбіція, що виїжджаю? Чи, дійсно, ліньки і байдужість? С. — 6 1/2.
12 березня
2°. Хмарно.
Виїзд до Тюрінгії.
Поворот додому: потяг не йде о 2-ій годині. Як навмисне, телефони від людей, що потрібні: Вировий, Мірний,38 Луговен-ко.  Сірий по телефону звернувся по допомогу Олесеві: коли б було 100 000 марок, він би взяв помешкання. Інакше мусить сидіти в готелі з родиною. Роздратування проти Олеся за його ледарство і вистарцьовування у всіх грошей спровокувало на відмову в допомозі. Однак, узяв себе в руки і примусив роздратовання замовкнути. Гризло неприємне почуття не то каяття, не то досади на себе. Потелефонував Вировому і попрохав його занести Олесеві 200 чеських корон (120 000). — Стало легше. 
Але все ж таки невдоволення з себе є: невдоволення за те, що хочу, щоб Олесь відчув мої послуги йому. Дріб'язково і гидко.
Коха, звичайно, вся заясніла, коли помітила, що змінив од-мову на бажання помогти. Щаслива: їй так легко, так природно бути доброю, привітною й любовною до людей. С. — 5. (Верональ).
13 березня
В дорозі до Тюрінгії.
Туман.
Виїзд до Тюрінгії ранком о 7-ій годині. Встали о 5-ій. Темно, вогко, порожньо на вулицях. Легесенький флірт очима з сусідкою у вагоні. Помилка: переїхав Reinhardsbrun39 і заїхав на станцію Friedrichroda. Туман, мокрий сніг, змішаний з болотом. Невеличке містечко з низенькими будинками, вузенькими вікнами. 
Багато вілл і пансіонів, як у Riesengebirge, але майже всі зачинені на зиму.
У Frau Triebsch. Миле, симпатичне, не старе лице з яснобла-китними очима і хорошою посмішкою. Кохине перебування тут залишило хороші сліди, через те прийнято мене тепло і привітно. Моя вимога тиші для роботи перемогла навіть хазяйські інтереси, і сама Frau Triebsch почала радити, куди й до кого звернутись. Fraulein Feiertag — 70 літ, лице з одвислим другим підборіддям, але здорового кольору, тільки чомусь з яскравими червоними плямами на чолі й на щоках; горішня губа товста, з виразно семітським рисунком. В окулярах. Очі пукаті, зелені. 
Єврейка, німкеня, руська, американка. Родилась у Ризі, ЗО літ була в Америці вчителькою німецької мови. Відпочиває в Німеччині через валюту. Сьогодні (14. Ill) показувала фотографії своїх небожів. Просльозилася, згадавши смерть найменшого на війні. С. — 8.
14 березня
В Тюрінгії. Густий туман. Вогко, мокро, тяжко.
Шукання "Bleibe" . За рекомендацією Fr. Triebsch у Villa Edelweiss. Тоскний, важкий настрій. Бажання втекти до Triebsch, де жила Коха. Подолання себе.
Листи до Кохи і Сімовича.
Frau Leithold, хазяйка Edelweiss: велика, з великою головою, кругле лице, червоне, з великим ротом, круті клуби. Ходить дома у повстяних пантофлях. Сама варить, прибирає, носить їсти і т.д.
Сказала, якщо не сподобається, щоб не вважав себе за зв’язаного. Риса рідка у хазяйок. У віллі абсолютна тиша, аж шумить в ушах, — часом гавкне собака. Бапькон з вікнами, забитими з боків дошками. Ніби дерев’яна стіна, це дратує і гнітить, хочеться світла і неба.
Туман діє на сон кошмарно. С. — 8.
15 березня
Туман. Вогкість. "СМ" — 7 1/2 + 2 (думання) = 91/2.
Лист до Шаповала з адресою. , Прохід у ліс. Чвакаючий, насичений водою сніг на дорозі. 
Туман унизу трохи менший, але гори сховані в ньому, як і раніш. — Дивування сьогодні: як могла бути вчора така тоскність, до бажання втекти? А особливо після того, як знайшов помешкання, коли не стало цілі для безпосередньої уваги. Створилась порожнеча, в яку туман нагнав тугу, неспокій, роздратовання від одірваности від звичного і любого. Чужість обстановки перебільшилась, набрала (в дійсності неіснуючої) ворожости. — Сьогодні ще нема всеохоплюючої цупкости, кметливости думки, мозок ще туго працює, але вже є стійкість. Від вправ щоденних повинен розім’ятись?
Господарі уважні, дбайливі, навіть делікатні. Господиня струшує всю підлогу цілого поверха своїм могутнім тілом і щоки в неї пашать гарячим, здоровим, приємно-червоним рум’янцем, а зуби виступають наперед, коли сміється.
16 березня
Туман. Півгодини сонце.
Тоскно. Втома. Розбитість.
"СМ" — 4.
Залагодження в поліції. Цікавий урядовець: худий, жовтий, общіпаний; брудний казенний сюртук. "Я хочу замельдуватись", — кажу. — "Ага, ви той пан, що в Edelweiss? Так, так, у мене є шваґер, так він колись був у ... як це... в Ростові Рязанському. А ви в Херсоні? Так, так, це ще в Европейській Росії." — Потім став пригадувати інших своїх родичів, які були в Росії. І раптом заговорив по-руськи. Поганенько, але досить вільно. І почав радити, як мені говорити з секретарем поліції, щоб з мене не взяли Steuer.40 Говорив таємничим голосом, пошепки, разів з п’ять повторюючи те саме, що я маю в Берліні власне Wohnung,41 плачу Steuer і т.д.
Піддавання втомі, тоскності. Дивна напруженість нервів. Нестримне, кричуще бажання втекти додому.
Писання листів до Кохи та до інших. Два слова "сердечньїй привет" до Єлени Давидівни. С. — 8.
17 березня
Хмарно. "СМ" — 4. 
Лист від Кохи. (Умовляє лишатись). 
Лист від Шаповала. (Дебати з приводу листа до редакції від Залізняків.42 Сірому тільки 360 корон стипендії).
Лист від Коберського. (Зачепило "хлопчика без штанців". 
Одначе, на себе не бере).
Прохід на Rodelbahn.43 Листи до ЄД, Левіні, п. Марусі, Віленських (адреса і привіт). 
Пропалив Bezug44 цигаркою. С. — 7.
18 березня
Сонце. "CM" — 4 + 2 + 3 = 9.
Телеграма від Кохи: чи друкувати статтю Шаповала. 
Телеграма до Сімовича: друкувати негайно.
Лист від Шаповала. (Докір за спізнення з статтею, знову про 500 корон Сірому).
Лист до Сімовича (редакційного характеру).
Прохід у ліс до Tabarz’y .45 С. — 6.
19 березня
Сонце. "СМ" — 6.
Лист від Шаповала. (Теплий тон, умовляння скласти з лівих есдеків групу, про "великий успіх" "Нової України").
Картка від Кохи. (Оповіщення про висилку мені грошей). 150 000 марок від Кохи. 
Верональ. С. — 7.
20 березня
Сонце.
Лист від Кохи. (Привіт, ласка, підбадьорювання).
Лист від Шаповала. (Великий успіх "Нової України", бажання тарновців вступити у переговори, виправдування за Сірого).
Лист до Шаповала. (Лайка за спізнення з статтею). "СМ" — О.
Після вероналю і недосипання — тупість. Не розумію, чому поганий сон. Вирішив перевірити: не працювати, гуляти. Цілий день пробув у лісі, в горах. На вечір те саме: відчування відсутности сну. Спокуса перевірити ручкою перемогла. Але сон не кращий.
Ручка не помагає.
Ручка абсолютно ніяких змін не дає. Стан той самий: тиснення у скронях, тупість, млявість. С. — 7.
21 березня
Сонце.
Лист до Сімовича. (Мою статтю "Єврейське питання" друкувати).
Лист до Кохи. (Жалі на поганий сон).
Ніякої зміни від ручки. "СМ" — 6.
Вечір. Шелеслива тиша. Сам на всю віллу. Ходив вуличками. 
Тихий, покірний, плачучий сум у мені. Чого? Невідомо. Чи тому, що ноги мої топчуть чужу землю, а думати не смію про той край, який уста б мої цілували? Чи тому, що всі прагнення останніх двох років, як зачаровані: ні одне не здійснюється. Чи приходжу до категоричного переконання, що старіюся, що вже сходжу вниз по щаблях мого життя? "Конституція" не справдила надій. 
Марні заходи, марні сподівання. Що неминуче, того не спиниш нічим.
Десь за сім годин їзди чекає на мене істота, зрощена зі мною до останніх наших днів. А про інших, тих, що там у жаху, на тій землі, яку цілував би, про тих і думати боюсь, уникаю, ухиляюсь, бо знаю, що нестерпно боляче буде від тих думок. — Тихо, сумно, покірно-журно. Чого? Та хіба вже так мало причин є у мене?
22. III. Дивно: невже сум був від того, що мінялась погода? 
Сьогодні хмарно, — ні, зміни погоди нема. Сонце. С. — 7.
22 березня
Хмарно. Сонце. "СМ" — 7.
Фотель на іншій горі, на самому сонці. Відчуття тупости в роботі, ліні мозку, відсутність пурхливости, гнучкости думки, уяви.
Цілковита відсутність ознак "конституції". Повернення в "первісний стан".
Лист від Кохи. (З приводу Лундберґа. Коха вважає наш вчинок "недобрим". Сумно. Відсутність послідовности, твердости). 
Писання їй листа. С. — 7.
23 березня
Сонце. "CM" -7.
Лист до Григорієва. (Підвищити Сірому стипендію з 300 до 500 корон, вислати гроші за куплену бібліотеку "Дзвона" ).
Лист до Сімовича (редакційні справи). (Зіпсувалось велике перо. Переходжу на мале, кругле).
Коха пише: Ленін зовсім хворий. Надій уже нема, так самі руські комуністи офіційно заявляють. Вони й раніш це знали, але тягпи й дурили. Але ЗО. Ill має бути конференція, отже треба сказати щось певне. Все загидили, оббрехали, навіть хворобу свого товариша і вождя.
24 березня
Сонце. Хмарно. "СМ" — 2. Втома, тупість, розбитість. Через зміну погоди? 
Стаття Шаповала "Складання сил". Телеграма Сімовичу, щоб другої половини не друкував.
Лист до Шаповала. (Протест проти його розуміння "Єдиного фронту", як гуртування біля УГК в культурній роботі. Рішуча вимога переробити другу половину. Загроза вийти з журналу і розірвати з його групою. Питання мусить бути вирішене точно і ясно раз на все).
Ніякої вістки й ніякого обіцяного листа від Далінди. Дивна поведінка цієї людини. Секретарка сповістила 10. Ill, що Далінда телеграфує, ніби лист його до мене вже в дорозі. Довга дорога, — два тижні йде і досі нема. Цілком для мене несподівана поведінка. С. — 7.
25 березня
Сонце. "СМ" — 7 (на горі).
Дивні по мінливості стани. Вранці втома, роздратовання, відчуття нездатности до роботи. Пішов працювати на гору в фотель. Працювалось непогано. По обіді пішов крихітний, як порох, дощик. І зразу після нього стало свіжо, навіть холоднувато. Стан мій змінився, зробився бадьорий, легкий.
Знову писав листа Шаповалові з приводу його статті на тему "Єдиного фронту". Його самозакоханість примушує його говорити формені дурниці. Мовляв, уся політична робота повинна полягати в культурній діяльності.
Картка від Кохи. (Відповідь на листа про Лундберґа. Не хоче більше балакати про цю справу).
Лист від Сірого. (Жде стипендії з Праги, збирається таки їхати на Україну).
А сон все ж таки поганенький. Рано прокидаюсь і далі не можу заснути. С. — 6 1/2.
26 березня
Сонце. "СМ" — 7 (на горі).
Картка від Кохи з підписами недільних гостей. Леночка підписалась "Базею". Анна Іллівна написала щось по-грузинськи, а Леночка по-руськи приписала, що це — "лайка".
Верби гудуть, як телеграфні стовпи. Вони згори донизу обліплені бджолами, джмелями, навіть метеликами. Іншого цвіту ніде немає, а сонце, раннє тепло викликало їх до життя, руху, діяльности. І мусять чимось годуватись.
Стан кращий. Працездатність ліпша.
Лист до Кохи. (Привітання з 12-а роками нашого шлюбу). 
С. — 7 1/2.
27 березня
Сонце. Легкий туман. "СМ" — 7 (на горі).
Лист до Леночки. (Відповідь на спільну картку).
Лист до Шаповала. (Відносно його статті, підтвердження необхідности виправити, бо — програмова).
Лист [до нього ж]. (Коректура його статті з моїми зауваженнями).
Мої хазяйни жили довгий час в Америці, були пекарями; два роки як повернулись. Очевидно, з долярами. Купили цю віллу і промишляють на Gaste’x.46 Скрізь тут повно таких вілл і таких власників. Картина дуже подібна до Наіп’у.
Дерево в цвіту, обліплене бджолами, джмелями, метеликами; все гуде, як телеграфні стовпи. С. — 7.
28 березня
Сонце.
12 років шлюбу.
"СМ" — 4.
Зранку вже була синювата мряка.
Надзвичайно цікавий німецький роман жую перед сном. Ніколи не міг уявити, що можна написати таку ідеальну міщанську книжку. Автор до того розніжений тим баронитством, яке описує, що в читача аж солодко в роті стає. А щодо їжі, то не пропускає жадного обіду своїх героїв і предокладно їх описує, смакуючи все, чим роскошує герой-барон. Видно, що автор малесенький, заморений філістер у заношеному піджачку. Найкращий ідеал його в житті — баронство, замок, щодня "пиво з бочки" (мюнхенське!). — Прізвище автора: Julius Wolff.47 Панночка в книгарні особливо рекомендувала: дуже gelobt усіма читачами! С. — 7.
29 березня
Туман. Дощ. Холод. "СМ" — 9.
Знову як у перші дні тутешнього перебування: туман, крізь який сусідніх дахів не видно, холод і дощ.
Знайшов у лісі невидане мною ніколи "страховище": крихітний крокодил, на чотирьох лапах, чорно-жовтий, але плямки чорні й жовті розподілені на тілі рівномірно круглим, погризеним рисунком так, що можна створіння це прийняти за сухий жовтий листок. Голова велика, теж у таких плямах. Лазить помалу, незграбно, не як ящірка, а як крокодил. Коли його чіпнути, не тікає, а моментально вдає мертвого, смішно виставивши задубілі лапки. От тільки не любить на спині дубіти, відразу ж перевертається і тоді дубіє.
Лист до Кохи. (Знову мрія про Landhaus’HK у Riesengebirge).
В хаті холодно, вогко. Але працювалось цілий день добре. 
С. — 8.
ЗО березня
Сонце. Ясно. Мряка. Холодно. "СМ" — 7.
Вишукування по горах місця для роботи. Досвід: на доріжках та біля них не "селитись", — спокою немає від людей. — Повернувся у "фотель". І був за це віднагороджений: чудесно працював. , Вічна історія: один раз здається те, що пишу, потрібним, цікавим, — іншим разом таким, що соромно і ніяково за себе: навіщо воно, кому те потрібно? — Але цікаво, що багато в оцінці моїй залежить від стану здоров’я: почуваю себе добре, і річ здається хорошою; погано, — то й робота видається марною, нікчемною.
Хазяйка таки всадила одного гостя. Здається, тихий. Коли не даватиме спати, треба буде тікати. С. — 7.
31 березня
Сонце. Мряка. "СМ" (гора) — 8.
Листи до Кохи, Шаповала, Григорієва. (Щоб працював над художніми речами).
День вогкий, мрячний, хмарний. Змерз на горі працюючи до того, що мусів бігати по горах, щоб зігрітись.
Доходжу в "СМ" до кінця. Ще побуду тут днів 6-7 — і кінець. 
Аж не віриться. Не хочу вчитуватись у написане, бо подеру.
Наїхало двоє нових гостей. З обох боків тепер люди. Гомін, гамір, розмови, грюкання дверима. А надворі дощ, туман, холод. Ні втекти у ліс, ні захиститись від шуму. Мушу вертатись додому.
Послав телеграму Косі, розплатився з хазяйкою. їду додому. За пропалений Bezug 10 000 марок. С. — 6 1/2.
1 квітня
Туман. Холод. Мрячно.
Виїзд з Friedrichroda.
Листи до Шаповала, Сімовича, Левинського (зміна адреси).
У свята потяг о 8-ій не ходить, через це доводиться витрачати цілий день на їзду.
Ерфурт. Ходячи центральною вулицею, шукав центру. 
Старовинне місто. Вузенькі вулички з крихітними будиночками з череп’яними дахами і мініатюрними віконцями, чомусь усі впарі. Під віконцем знадвору неодмінно поличка для квітів. 
Мешканці, виставивши голови з віконечок, ведуть розмови. Брук чистенький, камінчики навіть узорами вимощені. — Старовинний собор на бугрі. Стара, велична, трохи незграбна, але гарна будівля. Поділяється на дві споруди. У меншій відбувалася Служба Божа: орган, спів хору дітей (Великдень). Голос мужчини весь час запитував речитативом: "А чи вірите ви?" Дитячі голоси відповідали: "Я вірю в це" і т.д. С. — 3.
2 квітня
У Віленських, у "мільйонерів" . С. — 7.
З квітня
Втома.
Побачення з Сірим, Олесем, Вировим та з іншими у Vaterland. — Надії Сірого на те, що большевики пропустять видання "Дзвона" на Україну за його згоду працювати в книгарській справі. С. — 6.
4 квітня
Сонце. Холод. -1°.
Спроба писання в лісі. Втома, холод.
Візита італійського комуніста з приводу інформацій про українських есдеків і взагалі соціалістичний рух.
5 квітня
Сонце. Холод. -1°.
8 квітня
"СМ" — 3.
У Віленських. Обмірковування можливостей купити сільську хату. Ніби за 5 мільйонів можна збудувати.
9 квітня
"СМ" — 4.
Візита Ельзи. Нова поведінка. Очевидно, наслідок каяття за попереднє. Страх, що Курт покине, позбавить матеріальних вигід. Тим паче, Ugo, здається, має намір кинути її. За хвилину втіхи вона не хоче ризикувати своїм матеріальним становищем. 
С. — 7.
10 квітня
"СМ" — 4.
Візита Лапчинського з синком. Маленький, тонюсінькі ніжки, ручки, весь голений, тільки на самому кінчику підборіддя для чогось звисає вниз пучечок волоссячка. — Розповідь про апатію мас на Україні, про мізерію УКП, про хлопчачу простолінійність різних Річицьких.
11 квітня
"СМ" — 3.
Візита Сімовича, укладання IV-ro числа "Нової України". 
С. -6 1/2.
12 квітня
Сонце. "СМ" — 6 (ліс).
Коха у пані Сімовички, яка зробила собі операцію.
Сповіщення Кіпенгойєра, що він з Шпехтом украв "Чорну Пантеру", продавши її в Америку. Лист з протестом проти крадіжки. Що то поможе? В німецькому сучасному суді всі процеси чужинця з німцем кінчаються на користь останнього. Колись це пригадається німцям на Україні. Біль голови — зміна погоди? 
С. — 7 1/2.
13 квітня
Зміна погоди (див. вчорашній біпь голови). Дощ.
18 квітня Смуга невдач і прикростей тягнеться. Здається, ні одна справа, що затівається мною, не вдається. Все, мов закляте кимсь. Найпевніші справи не вдаються або застигають без руху. 
Боюсь листів, телеграм, бо в них приходять тільки неприємності. "Конституція", яка, здавалось була такою безсумнівною річчю, — ніяких ознак не дає. Я ні трішки не здивуюсь, якщо чехи відмовляться давати на "Нову Україну" і журнал припиниться, від чого я позбавлюсь останнього ресурсу заробітків.
Глущенко почав малювати мій портрет. С. — 6.
19 квітня
Сонце.
Шукання "Bleibe", помешкання, хатини. Подорож до Zernsdorf’y 48 разом з Угринським. Приват-доцент Угринський — ботанік, професор часів революції. Вищесереднього росту, сухий; енерґійне, засмажене лице з темнорудими вусами, темним волоссям і колючими невеличкими очима. Любить хвалитися своєю невтомною енерґією, вмілістю. Трохи брутальнуватий, часом ні сіло ні пало говорить "ти" цілком незнайомій людині; замість "один чоловік" любить говорити "один мужчина". Має нахил вживати українські пайки, навіть з ласкою до своїх дітей: "хай ти сказишся, стонадцять болячок" і т.п. Живе з жінкою і дітьми в землянці, збудованій своїми руками, крихітній кімнатці в землі. "Архітектор" — в робочому з жовтого плюшу одязі, чорнявий чоловік. Хоче продати свою ділянку за півтора мільйона і збудувати нам хатину за 15-20 мільйонів. Цілий день без їжі. 
Втома. Розчарування. С. — 7 1/2.
20 квітня
Сонце.
Читання з Кохою "СМ". Початок нічого. Але далі річ вимагає великих переробок і чищення.
Обмірковування питання з Bleibe. Чи пансіон у Friedrichroda, чи купувати за 5 мільйонів хатку в Zernsdorf’i з двох кімнаток? Бажання незалежности перемагає бажання зручностей і комфорту. Здається, зупинимось таки на хатці.
Малювання мого портрета. С. — 7 1/2.
21 квітня
Сповіщення Ріделіюс про прийняття "Брехні" в Стокгольмському театрі. Одначе, гадаю, що й ця маленька приємність або відніметься, або чимсь буде зіпсована.
22 квітня
Цілий місяць по приїзді з Friedrichroda — стан утоми, апатії, зниження активности. Не те що нема ніякої допомоги з боку "конституції", а навпаки, неначе ще гірше стало. Чи то має значіння психічна обстановка? Невдачі не перестають валитись на голову. Такої смуги "нейдіння" ніколи в житті не було. Хочеться, як у грі в карти, вийти на якийсь час з гри, але життя така гра, що, вийшовши з неї раз, удруге не повернешся. Хочеться принаймні заховатися десь, забитись у щілину і перечекати негоду. 
А головне, сором перед самим собою за слабість, за занепад волі, за піддавання свого настрою під вплив фізичних станів. 
Боротьба мого духу з моїм тілом не кінчається перемогою першого. І це сумно, соромно і гнітюче. Піддаючись розслабленості, я розпускаю свою волю, хочу скиглити, почуваю навіть якусь зловтіху від того, що я падаю, відчуваю гіркоту і разом з тим чудну мстивість до когось за те, що я — слабію, що нічого не роблю, що марную час, що матеріальний стан препоганий. І тільки часом сором запитує: де ж твої постанови тримати себе у філософській байдужості до цих тимчасових прикростей? Де ж твої максіми: навіть серед найгірших болів почувати життя, пам’ятаючи, що навіть болі й прикрості є життя? Не мудра річ при удачах, при достатках, при доброму стані здоров’я і нервів почувати себе весело, бадьоро, завзято і т.п. Ні, при невдачах, при образах та приниженні, при паскудних нервах і слабостях, при цілковитому нулі "конституції" почувати себе у філософському спокої, веселості й бадьорості, — в цих обставинах мати веселу, гумористичну вибачливість до людей, сміятися з себе і з усіх ударів та стусанів життя й людей, — от це і є справжнє панування над собою і своїм життям. Але найбільша біда моя, що я забуваю про свої власні хороші, мудрі висновки і максіми. А забуваю, як навмисне, щоразу коли мені погано. Весь цей місяць забуваю!
26 квітня Одержав листа з України від Гр. Косинки.49 Він — "неблаго-надійний". Заявляє свою приналежність до мого літературного напряму, називаючи себе моїм учеником. Посилає книжечку оповідань "На золотих богів". Дійсно, в ній дуже помітний мій вплив, аж до манери деяких ліричних висловлень, звернень до читача і т.п. Просить допомогти харчовими посилками.
27 квітня
Тупість, млявість думки, духовна інертність. Трудно взятись до простої роботи. Чим пояснити? Хворість? Занепад внутрішньої, чисто духовної енергії? Втома від систематичних розчарувань і невдач?
Історія з Супруном.
Супрун запропонував передати кошти за чай, колись куплений ним у Голляндії для української держави, на культурно-національні цілі в розпорядження української еміграції. Пропозиція викликала недовір’я у Сімовича, Сапіцького50 і Вирового, з якими я поділився цією новиною. З їхньої поради звернувся до Василька для наради. Пропозиція Супруна обумовлювалась заявою протесту з боку українського громадянства проти передачі Супруном грошей Совєтському урядові. Василько також поставився з недовір’ям і схарактеризував усю пропозицію як якесь шахрайство Супруна. На думку Василька протест Супрунові потрібний для того, щоб цим набути собі хоча б моральних прав на той чай, права на який він давно загубив. Моя негативна відповідь Супрунові викликала з його боку пропозицію побачитися зі мною. На побаченні він запевняв, що мав права на кошти і хоче передати їх українському громадянству, але боїться переслідування большевиків і через це хоче спертись на цей протест. — М. Гр. Віленський висловив здогад, що даний протест потрібен Супрунові для підняття розмірів одступного, який большевики пропонують йому (10% з загальної суми — 400500 000 ГОЛЛАНДСЬКИХ ґульденів). Документа (у якому виразно визнаються ці права за Супруном) від большевицького представництва, Супрун мені показав. М. Віленський порадив запропонувати Супрунові дати матеріальне зобов’язання мені, що без моєї згоди він нікому не передасть грошей. Якщо Супрун відмовиться дати таке зобов’язання, значить, це шахрайство. 
Дійсно, Супрун відмовився, почавши викручуватись на всі боки, приводячи той арґумент, що большевики притягнуть його до кримінальної відповідальности, почнуть переслідувати його брата й сестру на Україні й т.п. Він не може дати такого зобов’язання зразу, бо невідомо, чи не доведеться йому [гроші] віддавати бопьшевикам. Йому, мовляв, треба виграти з ними час, днів 5-6, а тоді він передасть нам свої права і перекладе всю відповідальність на нас. С. — 8.
28 квітня
4°. Холод. Хмарно. 
С. — 5.
29 квітня
5°. Холод. Хмарно.
Вчора був "баль у мільйонерів" — Віденських. Стара програма: оселедці, паштет, трошки коньяку, "Арґентіна" , "Колокольчик", Леночка, Аніка,51 Порфира. С. — 8.
2 травня
Побачення з Супруном у cafe Vaterland. Він чогось не перестає запевняти, що передасть мені гроші. Згоджується зробити нотаріяльне зобов’язання. Але ще мусить вияснити з своїм адвокатом, чи не загрожує йому якась уголовщина. У мене вражіння, що він ще торгується з бопьшевиками, граючи на мені для підвищення собі відступного. Тим часом різними натяками підготовляє мене до того, що гроші їм передасть. Переговори зі мною служать йому і для цього і для майбутнього виправдання перед українським громадянством, "Я, мовляв хотів щиро передати, доказ тому переговори з Винниченком. Але мене взяли за горло, і я мусів передати їм". Я з цікавістю слідкую за цією грою, часом удаючи, що вірю його словам. Обіцяє, переговоривши з своїм адвокатом, зробити нотаріальний акт. В п’ятницю має телефонувати.
Безсонна ніч. Огида до всіх наших помагачів, від яких ніякої допомоги нема, а лишається тільки почуття якоїсь зобов’язаности. Жагуче бажання увільнитися від будь-якої допомоги. 
Думки про працю на фабриці, про незалежність від Праги, УГК та видавництв і всяких шахраїв, що сипляться на мене з усіх боків. С. — 4.
З травня
Лист до Шаповапа з приводу його листа, в якому він заявляє, що між нами ніякого договору в справі "Єдиного фронту" не було. Через те наші статті на цю тему дискусійні. Я вимагаю відповіді на ряд питань, з яких головніші: чи вважає він, що між нами є якась згода, які її основи і до чого вона його зобов’язує?
Самозакоханість цієї людини, непомірне перебільшення значіння УГК та його ролі в національному житті роблять дуже трудним співробітництво з Шаповалом. Спочатку я хотів різко поставити питання. Коли він не визнає нашої згоди, то ніякого єдиного фронту між нами немає і провадження органу цього фронту — "Нової України" разом неможливе. Він повинен прийняти нашу згоду та її всі основи, або ж хтось із нас повинен вийти з журналу. Однак, покищо я обмежився запитаннями, прохаючи точної і вичерпної відповіді. Від неї залежатиме, чи будемо ми разом працювати. Сумніваюсь. Зачеплена мною амбіція настроює його вороже до мене. Відносини стануть напруженими, холодними. С. — 8.

4 травня
"СМ" — 3 (в лісі).
Телефонне повідомлення Супруна, що адвокат його ніби не знайшов ніякої уголовщини, і Супрун стоїть твердо на своєму бажанні передати нам гроші. Але бопьшевики, мовляв, так насідають, що йому мабуть доведеться десь зникнути, виїхати від них. 
Одначе, я ніби буду знати про місце його схованки, і за цей час, мабуть, він і зробить отой нотаріяльний акт. — Очевидно, він не може сторгуватися і примусити большевиків підняти цифру. Він ніби зникає. Але потім скаже, що його знайшли, що його ховання викликало у большевиків азарт і тепер йому нічого не лишається, як передати гроші їм. Побачимо.
Лист від Григорієва з проханням неодмінно вмістити в 5-му числі "Нової України" його статтю "Не наша вина" (нескромне виставляння своєї особи як значного діяча в українській революції, міністра і т. п.). — Моя відмова.
Малювання Глущенком портрета Кохи.
Розмова по телефону з Базею маленькою. Чи не серджусь я на неї?
Стан нервів ніби на зміну погоди. В який же бік, бо вона ні те ні се. На грім?
5 травня
Сонце. 22°. "СМ" — 3 (ліс).
Має телефонувати Супрун. Не потелефонував. Передав уже бопьшевикам? '
Маркуша на колесі з листом од Надюги. Знову проекти Landhaus’a і т. п. Надокучило. Слухали без уваги.
Леночка. Її розповідь про епопею в Польщі, поручика Браш-ковського, пашпорт Ґвяздовської,52 сейф у Швайцарії, висилку і т.п.
День надзвичайно теплий, цілком літній, навіть душний. 
Весь час у тілі відчуття розварености, в голові — важкости. Цвіт дерев починає від вітру обсипатись. Яблуні цвітуть рожево, невинно. Згадувався степ, наше село. Боляче-солодко і сумно. 
Невже навіки виїхав од них? Чи вже нікчемним вернусь, ступілим, з сивим волоссям і душею, байдужим до них і до всього? 
С. — 8.
6 травня
Сонце. 22°.
Прохід з Базею в ліс. Обмірковування її фільмової кар’єри в "Українфільмі", або за моїми сценаріями. Її побоювання виявляти якісь знаки уваги до мене, щоб я чогось не вигадав.
Ревнощі Мар. Гр. і Ю. В. до Леночки (сцена з умовлянням їхати додому, не лишатись ночувати у нас).
Телефон Супруна: стоїть ніби на бажанні передати гроші за чай українським організаціям. Ніби большевики наклали в Бремені арешт на майно фірми Розеліюса.53 Поки ця справа не вияснена, не можна робити акту передачі. Що за цим ховається?
7 травня Відповідь на лист до Авссема, підписаний від "Всевидата"54 Касяненком.55 Гонорар мені не буде виплачено, бо за постановою 5-го з’їзду Рад я поставлений "поза законом" і оголошений "ворогом народу". Крім того не маю пашпорта (а за їхнім "Законом" усі, що не мають "совпашпорта", позбавлені прав українського громадянства). С. — 7.
8 травня Побачення з Інною К. Розрив. Причіпка до її відносин до "хлопчика", який сподобався. Полегкість.
Засідання Комітету. Постанова про посилки Косинці, Підмогильному та іншим. С. — 7.
9 травня
Дощ.
Малювання автопортрета.
Стан: розбитість, тупість, неможливість працювати. С. — 7
10 травня
Дощ. Холод. 5°.
Початок приймання Sajodin’y.56 "СМ" — 3.
Візита Байбуса. Чоловік 63-х літ. Організатор хліборобської колонії в Техасі. Сивий, сива плитна [?] борідка, сиві, густі вуса, цілі, здорові зуби, колір лиця хоча жовтуватий, але теж плит-ний[?]. Людина, видно, з енергією. Прохав помочі грошима чи рекомендацією до американських українців.
Сповіщення Ніковського про новий договір поляків з Петлюрою. Ніби віддається вся Волинь у цілковиту власність Польщі. Правобережжя на 20 літ у протекторат, правобережні залізниці в експлуатацію, вільний транзит до Одеси і т.д.
11 травня
Дощ. Холод. 6-8°. "СМ" (перегляд) — 3. (Автопортрет).
Гостювання Єлени Давидівни. Гра в шахи. Візита Сірого. 
С. — 6.
12 травня
Дощ. 6-9°.
Гостювання Єлени Давидівни.
Лист до Григорієва в справі чуток про договір поляків з Петлюрою.
Лист до Косинки (через Ірчана).57 Свіжий стан. С. — 7.
13 травня
Сонце. Хмарно. 6°.
16 травня
Холод. С. — 7.
17 травня
Дощ. 5-7°.
Візита фрау Ельзе — з приводу приїзду Паламаря та їхнього "шлюбу".
Обіцянка "процентів" пізніше. С. — 6.
18 травня
Холод. Хмарно. 5-9°. "СМ" — 4 (перечитування). С. — 7 1/2.
19 травня
Мінливо. Холод. 5-10°.
Лист до Шаповала. Відповідь на закиди про "зачіпність" у конфліктах.
24 травня Приїзд Шаповала. Бажання бачитися зі мною. Наперед — лист, посланий уже до Праги.
Гамбурзький Соціалістичний Інтернаціонал.58 Меншовицько-руська єдінонедєлімська акція проти українців. Недопускання есерів. Інтернаціонал і опозиція проти прийняття есдеків.
25 травня
Хмарно. 1°.
Цілоденна балачка з Шаповалом. Вияснення непорозумінь: нетовариськости, "хазяйськости" Шаповапа, його докази неправильности таких висновків. Нарада з приводу "Нової України" з Сімовичем і Вировим. Безхазяйність празької контори. 
Роздавання журналу. Невміння організувати контору і поширення журналу. Балачка з Шаповалом до 2-ої ночі. Видно бажання примиритися і провадити справу далі. Мій лист — усе ж таки наука і пересторога. А також штовхан до самокритики. С. — 5.
25 травня Дощ, холод, пригнобленість неба, землі, людей. І моїх думок. І моїх нервів. Рішаю вчинити бунт. Бунт проти клопоту, турбот, страху, гніву, образ, страждання амбіції, осуду історії. Бунт проти всього, що гнітить, в’яже, душить, сповнює неспокоєм, гризотою. Я піднімаю прапор, на якому написано "Сміх є найвища гідність людини, найвища мудрість". — Моя "конституція" мене обдурила. Всяке обдурювання лютить. Я чесно й щиро лютував. А "конституція" сміялась, бо від моєї люті було тільки мені погано. Тепер я хочу сміятись, і чи буде кому від цього погано, чи ні, я плював на те. — Ну, що з того, що я житиму без "конституції"? От у мене болить голова, щемить щовечора рука і нога. Може це ознаки якоїсь серйозної хвороби. Раніш я непокоївся, турбувався, думав, гриз сам себе, словом, труїв собі життя. Це ніяк не помагало щемлінню зникнути. Тепер я хочу сміятись. Ну, щемить. Ну, хвороба. Ну, відніметься рука, нога. Ну, нарешті, помру. Що може бути гіршого? А я не боюсь. Нема страху, турботи, неспокою. Я плюю і сміюсь. — Нема грошей, капцанство проїдає наше життя, як іржа. Раніш це сердило, гнітило, ображало. А тепер я хочу сміятись. Ну, нема грошей. Ну, капцанство. То що з того? Плюю і сміюсь.
Єдиний фронт. Шаповапа розпирає, як хворий шлунок гази, честолюбність. Він хоче грати першу ролю. Дайте йому булаву, хоч українську, хоч емігрантську, хоч смішненьку, з верби і клоччя, але булаву. Раніш це мене обурювало, нервувало, лютило. І, розуміється, псувало мені життя. А тепер я хочу сміятись і з Шаповала, і з булави, і з свого гніву, і з своїх нервів. — Єдиний фронт. Не можна тепер сидіти склавши руки. Що скаже народ, нація, твій колектив про тебе? Ага, скаже, боягуз, ледар, егоїст. І страх осуду, присуду, страх голосу колективу раніше гнав на вчинки, які той колектив оцінював як егоїстичні. Тепер я хочу сміятися з цього страху. Я хочу сміятися з осуду, з історії, з оцінки тих, які ніколи мене не знали і не могли знати. Тепер я хочу бунту проти свого страху.
Сміх, як і всяка зброя, вимагає вправ, екзерцисів. Сміятись, коли кров грає й булькає по жилах, уміє й дволітнє хлопча. Але навчитися сміятись, коли болить голова, щемить нога, подаючи алярм; коли в черепі відчуваються хмари; коли вогкість огортає мозок ватою тупости, втоми, знесилля, — сміятись у такому стані є заслугою волі, є наука людини мудрої. Але хотіти бути мудрим і бути ним, — чи є те саме? Чи є хотіння принаймні наближенням до реальности? Є? Психофізіологія вчить: механічні ґримаси плачу викликають емоції туги. Гримаси сміху і зневаги мусять викликати емоції сміху. — Життя й без того за деяких обставин занадто нудна і тяготна річ. Коли ж її ще навантажувати своїми власними Гримасами гніву, туги, страху, то вона стане нестерпним тягарем. К чорту весь зайвий тягар! До Нірвани можна і через зубоскальство дійти, а не тільки через боягузство. Не боятись осуду колективу це все одно, що побороти честолюбство. Сміятися з своїх злиднів це значить плювати на багатство. Не страхатися хвороб і смерти, це — досягти незалежности й волі від найбільшого зла. Вчинити бунт проти одвічних інстинктів своїх і нахльостати по морді ідолів, — це вступити в боротьбу з силою, яка пустила тебе в життя не питаючись, і мучить тебе не каючись, і забере в тебе життя, не потребуючи твоєї згоди. Так сміюся ж я навіть з цієї сили і, поки не віднята в мене ця здатність, буду сміятись якраз з цього моменту.
Але сміх потребує вправи. Насамперед треба сміятися з себе. 
Це найближчий об’єкт, як писання автопортрету. Побачимо, чи надовго вистачить волі до сміху.
26 травня
Хмарно. 10°.
Балачка з Шаповапом на політичні теми.
Побачення з Мазепою. Його інформації про Гамбурзький Інтернаціональний Конгрес. Неприйняття конгресом резолюції протесту проти терору на Україні. Меншовицька агітація й робота на конгресі проти українського питання.
Леночка. Вияснення відносин. Признання у відсутності еротичного моменту. Її страх зміни мого відношення. Вияснення в л-у всіма разом можливих ситуацій від дальшого розвитку взаємин.
Благодійна дія філософії сміху і незалежности. Відчуття волі, легкости, спокою. С. — 5.
27 травня
Хмарно. 10°.
Леночка спить до 11-ої.
Візита Віленських. Успіхи Маркушки в сфері посередницької діяльности.
Нове вияснення відносин з Єленою Давидівною. Одверте міркування її -над тим, що може вийти. Як епізод вона себе вважати не може. Руйнувати теж не хоче. Отже треба обмежитись самим почуванням без виявлення. Моя непохитність і виступ проти "забобонів". Умовлення "не сердитись". Я ж: сердіння нема і не може бути, тільки констатування фактів: з боку ЄД немає відповідного бажання вияву почувань, навіть самого еротичного почуття немає, отже, з іншого боку необхідно, повинна бути відповідна реакція, тобто зникнення [також] еротичного моменту, а з цим зв’язано й зникнення "аромату відносин". Сухе прощання на двірці. С. — 5.
28 травня
Сонце. 15°.
Втома від невисипання 4-х ночей. Дія філософії сміху і незалежности цілком задовільна.
Неконсеквентність Інтернаціоналу. Визнання [факту] нищення "російськими комуністами" демократів і разом з цим побоювання оголосити рішучу боротьбу з ними. — Великодержавні позиції Інтернаціоналу.
Зацікавленість Ледебура59 і лівих есерів в українських есерах. Наради незалежників і лівих есерів з метою утворення нового Інтернаціоналу. Важке становище групи українських есерів: єдиний український фронт [разом] аж до української буржуазної інтелігенції, і новий революційний Інтернаціонал, що засуджує всяке співробітництво і коаліцію з буржуазними групами. С. — 8.
29 травня
Хмарно. 12°.
Стаття про "Червоний шлях"60 — 3 (ліс).
ЗО травня
C. — 6.
31 травня
Стаття про "Червоний шлях".
Р. у в. Призначення побачення.
Побачення з Шаповалом у Vaterland. С.— 6.
1 червня
Хмарно. 13°.
Стаття про "Червоний шлях" — 3 (ліс).
2 червня 
Б.
18 червня
Дощ. 6°.
19 червня
Дощ цілий день. 8°.
Подорож до Strausberg61 з Oesterreich’oM. Пересідка, електричка, через озеро на поромі, понад озером по алеї. Чудесний садок, самотність. Будиночок — барак, тоскний, незатишний. 55 мільйонів. Хазяйни — двоє стареньких. Вона в окулярах, на одне око коса. Він — заморений, маленький, з величезними вусами і пукатими очима. Обстановка вбога, хати порожні. Безнадійна справа. Нічого не вдається купити. Прага на мій ґвалт ніякої відповіді не дає. А ціни на будівлі ростуть. С. — 7.
20 червня
Дощ. 7°.
Додаток до статті "Знаменна подія".62 Писання до Грушевського листа в справі Єдиного революційно-демократичного національного фронту. Заклик до вступу в єдиний фронт.
Пропозиція Шайєра продати американській фірмі право фільмування "Чорної Пантери". Має грати найбільша американська артистка Алла Назімова.63 Згода з умовою продажу першої редакції.
Піднесення надій на можливість купити щось самостійне, а особливо в "Чернечому Кутку" (Monchwinkel). Варстат, город, тиша хатини, книжки, ПІАНІНО, продовження "СМ". Яке щастя могло б бути! С. — 8.
21 червня
Холод. 7°.
У представництві американської фірми Philips’a з Шайєром з приводу продажу "Чорної Пантери". Сумнів Philips’a, чи маю я право продавати право на фільмування "Чорної Пантери", продавши його вже раз Decli; Запевнювання Шайєра, що я можу продати український текст, a Decli було продано німецький переклад. Philips посилає телеграму в Америку. Мої сумніви. 
Пропозиція видавництву Kiepenheuer’a дати мені зобов’язання взяти на себе половину відповідальности, коли буде процес з □есГою і якщо я програю. Kiepenheuer напевне відмовиться. 
Отже надії на одержання 400 долярів, на можливість купити хатину, на спокій, на продовження роботи треба відкласти.
Ідея при продажу "Кол-Нідре" поставити умову фірмі взяти на ролю Мірри Єлену Давидівну. Але фірма повинна виявити велику зацікавленість цією річчю.
22 червня
Хмарно. Дощ. 8°.
Листи до Шаповала, Бабюка,64 Олеся, Грушевського.
Розуміється, Kiepenheuer не згодився дати зобов’язання. Він бажає мати доляри, а не судові процеси. Мені заявлено через Шпехта, що Decla згоджується переуступити своє право EFI (американцям). Значить, я відпадаю. Цікаво, чи це правда. Чи, може, тільки хочуть мене цим налякати, примусити погодитись. 
Я твердо стою на своїй вимозі. Найбільше задоволений у цій справі одним моментом: ради свого морального спокою віддаю 300 долярів, які можуть дати мені власну хату. І своєю твердістю, яку не шкода виявити перед жуликами.
Хитання з "бараком". Постанова таки взяти його. Він уже проданий. Жаль за ним. Спроба умовити посередника все ж таки вирвати для нас. Його згода спробувати. Остаточна відповідь у суботу.
Фірми Шрайдера не дають 1000 долярів за "Кол-Нідре". 
Постанова: забрати від них і продавати EFI.
Надії. Безнадійність. Вагання. Підбадьорювання. Всебічна непевність. С. — 8.
23 червня
Хмарно. 9°.
Лист до Бабюка (пересилка листа Комітету).
Лист до Підмогильного.65
24 червня Прохід у ліс з Єленою Давидівною. Несвідома, непомітна "боротьба" триває далі. Я не торкаюсь, не виявляю "лизання". 
Це її, здається, зачіпає. Час від часу випробовує, невже байдужий. Провокує різними дрібними способами: лоскотанням травиною у вусі, підхоплюванням під руку, дотиками.
По повороті з лісу застаємо Віленських. Дві години ждуть. 
Відраджування купувати "курінь". Лякання незручностями, занадтою ізольованістю, віддаленістю від житла. Наша згода відмовитись від куреня. — Ідея: позичити в когонебудь з українців мільйонів 100 на купівлю хати. С. — 7.
26 червня Які, властиво, дурниці вважати, що бувають якісь "смуги", щасливі і нещасливі. Щасливість лежить в нас, у нашому здоров’ї, силі, оптимізмі, певності, упертості. "Смуга" невдач ніби має в собі якісь таємні сполучення, втручання якоїсь сторонньої сили, зацікавленої в нашій щасливості. Одного й того ж самого дня можуть бути удачі і невдачі, одна смуга і друга смуга. Б.
Балачка по телефону з Васильком з приводу можливости позичити грошей на хату. Навряд: кожен воліє спекулювати на валюті, ніж позичати. Одначе, відповідь завтра. Подумає. Розуміється, навряд. С. — 7.
27 червня
Хмарно. Сонце. Дощ. 10°.
Невдала подорож до Monchwinkel для підписання контракту з Schneider’oM. Хворий неврастенік. Жаль до нього. Уявляю його ситуацію, — кидати Paradies66 і оселитися в якійсь буді. Неможливі вимоги неврастеніка: до І-ІХ має вільну руку жити у себе і любої хвилини розірвати контракт. Зірвання переговорів при самому закінченні після написання. — Домовленість з Mosch’eM про дальші шукання хатини.
Біль голови у Кохи. Люта втома обох.
Хороший, широкий жест М. Василька: на моє запитання, чи не може він порадити, де мені можна позичити на хату 1 000 доларів, він сам запропонував 100 мільйонів німецьких марок на дуже вигідних умовах. Від цього поліпшення настрою. С. — 8.
28 червня
Сонце. Хмарно. 10°.
Кошмарний день.
Нове шахрайство Шайєра. Інтеліґентська моя довірливість і соромливість щодо грошей. Не спитав, на чому саме порозумілись Schayer і Philips. Думав, на 1 000 долярів, з яких маю одержати 500, як буде редаговано першу редакцію договору. 
Підписав договір і посвідчення в консула. І тільки після того виявилось, що мене обшахровано. Обурення. Заклик до чести Kauf-тапп’ів.67 Постанова розірвати з Kiepenheuer’oM. Лють по дорозі в мін. [нерозбірливе скорочення]. Навіть 100 долярів не одержав. Міркування у вагоні, як помститись. Намацування виходів. 
Ніби є можливість розірвати договір з Kiepenheuer’oM на підставі невиконання ним умови про виплату в той же день. Нарада по телефону з Храпком.68 Підтвердження моїх здогадок.
Ніч без сну. Сором за себе. С. — 3.
29 червня
Хмарно. Сонце. 8-12°.
Нарада з Храпком з приводу розірвання договорів з Кіереп-heuer і Philips’oM. Завтра докладніше. Можливість є.
Візита до Василька з особистою подякою. Балачка на політичні теми. Не знає старий, що й хто буде на Україні. Через те (?) хоче бути приємним усяким течіям. Помагає Петлюрі, Вишиваному.69 Тепер поміг мені.
Лист від Шаповала. (Докладний, точний, хороший лист. Підсипання Лівицького і Петлюри до Єдиного фронту. Можливість стипендії в 2 400. Але через "Нову Україну", а не просто. Добре, хай так).
З липня
Одержано 100 долярів од Philips’a через Kiepenheuer’a. 
Дальші заходи щодо скасування договору між мною і Kiepenheuer’oM. С. — 7.
4 липня
Послано листа Philips’oBi з роз’ясненням помилки в договорі й з пропозицією побачитись для вияснення непорозуміння.  
6 липня
Сонце.
Подорож до Rauen’y.70 Купівля вілли. Herr і Frau Otto. Простодушність, відсутність жадности, "дарунки": коза за 300000 марок, голуби, цуценя, курчатка. Жаль до нього: кидає людина насиджену хату, віддає чужим людям, кудись мандрує.
Сірий експертом, як архітектор. Договір у нотаріюса. Селянські риси у Otto — пошана й побожність до паперів, підпису, законів. Знову жаль і гнітюче почуття. Через це ніякого задоволення з купівлі. Немов сором за себе, каяття, докори сумління.
Поганий сон. С. — 5.
7 липня
Сонце. Спека. 28°.
Побачення з Сірим у пивній. Заходи рятувати книжки "Дзвону" зі складу у Відні. Позичити 1 000 чеських корон у "Новій Україні" на конто УГК.
Приїзд Єлени Давидівни. Через втому і постанову стримано поводився з нею, на що звернуто її увагу. С. — 5.
8 липня
Спека. 31°.
Гості: грузини. Комуніст Леван71 з жінкою і Купідон-Ґіві72 з матір’ю. Потім Шрайдер.
Шахи з Нуцою.73 Непомітний роман очима.
Ходіння з Єпеною Давидівною на Machnawer Chausse дивитись віллу. Не дійшли.
Прохід з гостями до лісу. Сценка з цілуванням Ґіві Шрайдером. І Єлена Давидівна і Леван "принципіяльно" проти цілування дітей. Але це, здається, спеціяльно проти Шрайдера, бо туберкульозний. Леван може цілувати, що він і Єлена Давидівна робили по дорозі на вокзал. С. — 8.
9 липня.
Спека.
Коха на огляді нової вілли (для пражан) у Кбрепіск.74 Я прибрав помешкання і вимив посуд.
Писання відповіді з приводу постанови 5-го з’їзду Рад75 про мене ("ворог народу" і "поза законом").
10 липня
Спека.
Розмова з Храпком з приводу гонорару в справі знищення договорів з Kiepenheuer’oM і Philips’oM. Виставляє себе оборонцем інтересів клієнтів і в той же час видно хапугу і хижака. Загилив 10% гонорару в моїх справах. Неприємне вражіння.
В гостях у Віленських. Поведінка як розбагатілих спекулянтів. Аналогія обох Віленських з героями "Куплі". Колишня зневага і роздратовання Юлії Володимирівни на Маркушку, і теперішня її ласкавість і пошана. Бо "заробляє" мільйони, себто, паразитарно вихоплює їх, де може.
Хочеться втекти в безлюдну пустелю без валют, спекулянтів, цін на продукти і т. п. С. — 5.
11 липня
Спека. 25°.
Подорож до FGrstenwalde. Розмова з Маиег’ом, Mosch’oM. 
Пропозиція Mosch’a знищити розписку Отто про повернення грошей у валюті. — Валюта, жадність, шахрайство, — наслідки збіднення країни.
Лист від Kiepenheuer’a з нахабно невинною пропозицією, щоб я дав свої п’єси. Неначе не було мови про моє бажання цілком розірвати з ним усякі відносини.
Що за нещастя: доводиться тепер мати діло переважно з жуліками, мерзотниками, нахабами, паразитами. Наче греблю прорвало і полилася повідь людської гиді. С. — 6.
12 липня
Спека.
20 липня 
Б.
Herrenzimmer, Schlafzimmer, Esszimmer і т. д., шафи, столи, Bettfeder’n,76 килими, проценти, скоки валюти, посередники, папери-акції, несміливі мрії про кінець усіх оцих нудних і необхідних елементів життя, таємна туга за пером, музикою, тихою, урочистою ходою думок, дотики суму самотности, блиски майбутньої гарячки роботи, довгі вечори зимових місяців, — усе мішається.
21 липня Прочитав "Українського сурмача".77 Бідна петлюрівська купка лютує на мене за виключення її з Єдиного фронту. Не знає, чим би мені дошкулити. Я, мовляв, із заздрости до популярности Петлюри так до нього неґативно ставлюсь. Я, мовляв, не українець, не український письменник, нічого українського в моїх роботах немає. По суті справи нема чого, всі арґументи особистого характеру. Так само арґументують гетьманці і бопьше-вики. Це — добре. Очевидно, наша позиція настільки правильна, що по суті найбільші її вороги не сміють говорити проти неї. 
Тільки обхідними шляхами, підкопами під довір’я до виразників її стараються її повалити. Побачимо, чи вдасться. С. — 8.
22 липня
Дощ.
Перша неділя без гостей. Марко Григорович поїхав до Юлії Володимирівни на море. У Єлени Давидівни оперовано хворого брата.76 Інші наші знайомі десь пороз’їжджалися. Надворі дощ. 
Нікого в нас нема. Ми є самі. Самі з своїми кошмарно-невідступними рахунками і розрахунками: чи вистачить заплатити за меблі, віллу, перевозку, посуд, книги. Грошенят рахована обмаль, а потреб необрахована незчисленна сила. С. — 8.
23 липня
Дощ. 13°.
Подорож до Rauen’y. Бадьорий настрій Otto’ie, протилежний тому, чого ми боялись. Не каються і не жалкують, що продали, будуть брати в оренду землю. Обіцяють випорожнити всю віллу в перших числах серпня. Не віриться, що може бути таке щастя: ми матимемо хату, тишу, спокій, змогу робити, спочити від усіх прикростей і гидот, в яких борюкалися ці місяці. Знову звернутися до "Соняшної машини", до моїх забутих нереально-стей, покинутих заради реальностей.
Коха призналась у сумній речі: часом з’являються думки про смерть. Жити часом стає нудно. Значить, така вже втома. Мій арґумент: смерть ще безглуздіша, ніж найбезглуздіше життя. 
Треба боротись з утомою і знесиллям. Сильні і здорові про смерть не думають. С. — 7.
24 липня
Дощ. 13°.
Лист до Шаповала з приводу необхідности швидше робити нараду в справі Єдиного фронту. — Цілий день балачки і переговори про перевіз речей у Рауен. Всі дні і ночі в голові: меблі, долари, корони, курси, папери, жуліки, фінансово-комерційні помилки, невдачі, трюки, хитрі комбінації. Finanzamt’n наші (Коха і Єлена Давидівна) виявляють максимуму заклопотаности, але це, на жаль, не діє на збіг необхідностей, і ми міняємо наші нещасні доляри зовсім невигідно для себе.
Лист до Грушевського. (Настійне домагання точної відповіді відносно запропонованої участи в Єдиному революційно-демократичному національному фронті).
Візита Смаль-Стоцького. Спосіб висловлювання: а) треба зробити... в) треба... с) треба... "Женофобство", яке є таємним женофільством. С. — 6.
25 липня
Хмарно. Дощ. 11°.
Полювання за килимами. Знову падіння марки. Комбінації, міркування, жалі, хитрування і т. д. Втома, відчування забруд-нености.
Побачення з Сімовичем і Ґалаґаном у кафе. Філологічні розмови й дебати. "Контроля, анекдота, тямка" і т. п.
Сімович сказав, що йому розповідано, ніби моє миріння есдеків з есерами тільки пошкодило. Чим саме, не говорив. Хто розповідав, не хотів сказати. Розуміється, цього й треба було сподіватись, — амбіція, досада на мене за свої помилки й дурниці мусіли штовхати їх на таке пояснення. Але для мене це краще: буду відсуватись від їхньої сварки, хай самі залагоджують. І до Праги не треба їхати. С. — 8.
26 липня 
Хмарно. 12°.
2 серпня 
Переїзд до Rauen.
Розчарування. Otto не знайшли для себе нічого.
З серпня 
Раювання в тиші.
4 серпня
На роверах у Коїріп,79 по лісу.
6 серпня
Лист до Шаповала.
10 серпня
Неприємності з Klempher’oM. "Гадючка" — жінка його.
11 серпня 
Проголошення комуністами генерального страйку з метою революції й утворення робітничо-селянського уряду. Страхи населення. Готування до громадянської війни.
Мебельниця-капіталістка в ролі оборонниці бідного люду. 
Нарікання на уряд Куно80 і сподіванки на комуністів.
12 серпня 
Фантастичні чутки про революцію в Німеччині, про захоплення влади комуністами.
Сумніваюсь у можливості комуністів мати перемогу. Іспит для соціял-демократії. Чи є справді демократія в Німеччині, чи пролетаріят є свідомий у соціял-демократичній партії?
13 серпня 
Початок краху генерального страйку. Комуністи самі, бачачи неминучість провалу, кличуть до припинення страйку.
14 серпня 
Кінець генерального страйку. Пролетаріят Німеччини блискуче витримав іспит на атестат демократичної зрілости.
15 серпня 
Яка ціль щоденників і записок, що провадяться людьми, особливо видатнішими, літераторами, політиками і т. п.? Дати про себе докладніші інформації, викрити перед широким читачем інтимні боки свого життя, дати йому ключ до кращого розуміння себе? Чи ціллю є — викласти свій досвід і тим дати поміч в орієнтації серед життєвих конфліктів і всяких труднощів? 
Інформація чи навчання? (Мова йде, розуміється, про ті записки, які заздалегідь призначаються автором до друку, до оголошення перед широким загалом). Та чи інша мета може хоч почасти бути досягнена тільки з одною умовою: щирість записок. Найбільш оголена, безоглядна, до найтаємничих куточків правдивість, одвертість, об’єктивність. Без цієї умови ні інформація, ні навчання не можуть бути досягнені. Справжня, найглибша суть людини є під найбільшим прикриттям, там, де багато накидано згори.
Я не знаю таких записок і щоденників. Такої глибинної, розгорненої, немилосердної щирости я не зустрічав. Крім однієї хіба речі: "Хворе кохання" одного норвезького письменника, ім’я якого, на жаль, забув. В усіх автоінформаціях все неґативне заховане, замовчане. Лев Толстой, намагаючись бути чесним з собою, пробував бути щирим. Але ця щирість надзвичайно несмілива, соромлива, ляклива і малесенька. Толстой центр ваги свого вчення вважав у боротьбі з гріховністю в собі. "Царство Боже всередині нас". Раювання, щастя, Царство Боже залежить від нас самих, од більшої чи меншої чистоти, від власної скверни, гріховности. Про своє життя він не міг з чистим і твердим сумлінням сказати, що воно — щасливе, блаженне, що воно є Царство Боже. Очевидно, через те, що в ньому було ще багато скверни, з якою треба боротись. Толстой природою свого власного вчення примушений був до щирости, до найбільшої одвертости. І коли ми цього в ньому не помічаємо, то виною цього є не його вчення, а він сам, його нечесність з собою, слабість, непослідовність. Його щирість сягає тільки до признання в таких гріхах і хибах, які не понижують, не зменшують цінности його особи в очах тих, що знайомляться з його признаннями. Гріхи його — не органічного характеру, вони — не скверна, що смердить, болить, мучить, а це легенькі тіні, які проходять по райському саду. Толстой — іноді говорить направду, іноді гнівається, інколи дратується на ближніх. Інших я не пам’ятаю у нього. 
Так само і в усіх інших авторів [я не бачив] нічого такого, що зменшувало б їх постать в очах читачів, що бруднило б їх, що виставляло б у смішному, гидкому, жалюгідному вигляді. Навпаки, майже всі автоінформації явно чи приховано напрямлені або до виправдання, або до прикрашення своєї пам’яти. Чи є якась цінність в таких записках? Якщо й є, то "від противного".
Але чи можливо людині бути до кінця щирим і одвертим? Чи не лежить у кожній її клітинці, у кожному рухові її "я" закон самоствердження в житті, який виявляється в бажанні якщо не Дійсними якостями прикрасити себе, то вигаданими? Чи можливо, щоб людина, викриваючи всю свою суть до найсхованішої глибини, свідомо йшла на знищення власної цінности в очах інших? Чи можливий такий бунт, таке порушення закону самоствердження? Здається, ні. Бо навіть, коли б хтось довів свою щирість і об’єктивність до таких меж, то підлеглість закону самоствердження, бажання підняти свою цінність виявилась би у свідомості цієї найбільшої щирости, в свідомості своєї видатности ось цим "гріхом". Герострат01 є добрий приклад цього. 
Гордість з своєї сили в щирості і одвертості компенсувала б втрату в ознайомленні себе з неґативними сторонами свого "я".
Щирість в інтересах ближнього? Самознищення, самознецінення в очах інших заради інших, у повчанні їх? Навряд, чи колинебудь такий герой знайшовся б. А коли б і знайшовся, то таким геройством він не знищив би себе, а навпаки, підняв. 
Отже, вичерпна, безстороння щирість неможлива. А яка ж тоді вартість тих записок, які дають нам образ без тіней, однобоко освітлені факти, вирвані сторінки книжки?
16 серпня
Буря.
Подорож до Берліну в справі розміну грошей. Ряд невдач: нікого не застав (Марка Григоровича — Шрайдера — Петрушевського).
17 серпня
Хмарно. Дощ. 10°.
Лист до Шаповала. (З приводу гонорару Левіні, все ті ж самі 400 корон і стипендію від чехів).
Лист Левицькому. (Шайер і зміст "Записок Кирпатого Мефістофеля").
Лист Бабюку. (Про посилку Косинці 10 долярів як аванс за видання "На золотих богів").
18 серпня Прохід у ліс. Нові шляхи. Старі думки: боротьба з собою. 
С. -8.
20 серпня Нове падіння марки, нові скоки цін, нова гарячка обивателів, нервування, жахання, проклинання, сподівання. С. — 8.
21 серпня
С. -8.
22 серпня
Дощ. Холод.
Історія з вікном. Скляр хоче повернути назад гроші, взяті ним за скло, бо марка впала і ціни піднялися вчетверо. Суперечки, юридично-моральні докази. Примирення на додачі з нашого боку двох мільйонів.
Візита Глущенка. Вернувся хлопець з Парижу в Берлін працювати. Очевидно, трудно в Парижі заробляти на прожиток.
Otto їде в Wittenberg купувати. Стільки невдач, що й тепер не віриться, що купить. Або буде zu spat або verkauft,82 або ще щось непередбачене і непереможне. А родина житиме й далі, і ми табором на валізках будемо провадити далі тяготне, бездіяльне, сповнене безнадійним чеканням життя. С. — 8.
23 серпня
Сонце.
Коха в Берліні, — міняти гроші.
Цілий день у лісі, над річкою. С. — 6.
24 серпня 
Лист (експрес) до Шаповала. (Запит: чому немає відповіді на мої останні листи. Що буде з "Новою Україною". Через що нема чеської стипендії).
Стаття в "Українському сурмачі" про мене. Лайка, глузування, ненависть. Закиди в ... Але яких тільки закидів немає, навіть у тому, що я — не українець, що я підлабузнююсь до українства. 
Наче бути українцем — це надзвичайно прибуточна, чесна, почесна річ. Наче бути українцем — це не бути вічно приниженим, вічно невизнаним, вічно відштовхненим. Наче одне слово "українець" не символ чогось невиясненого, сумнівного, суперечного до загальновідомого, наче бути українцем це не значить бути постійно в стані доказування свого права на існування.
10 вересня 
Приїзд Єлени Давидівни. Після гаєрського листа, в якому сповіщала про свій шлюб з "Евгешкой, сьіном Германа".83 Стиснення, ніяковість, ображеність за холодний прийом. Амбіція: "ні за що не розповім, як мене прийняли". С. — 6.
11 вересня 
Єлена Давидівна виявляє надзвичайну енерґію в улаштуванні: мете, миє підлоги, забиває цвяхи, чіпляє занавіски на вікна, пристосовує малу кімнатку до вмивання, словом, умощується, наче в своєму домі. Весь час повторює, що вражіння у неї таке, ніби вона у себе дома, на селі. С. — 6.
12 вересня
С. — 6.
13 вересня 
Візита Вирового на новосілля. "Професійна спілка гостей" Єлени Давидівни.
Збирання шишок.
Розмова з Єленою Давидівною відносно її шлюбу. Єдиний мотив: любов до Лундберґа. Більше ніяких запитань з мого боку. 
Мовчання. Гра Кохи на піяніно в сальоні. Густий гарячий рум’янець на лиці у Єлени Давидівни. Тяготний стан увесь вечір. 
Постанова: порвати відносини.
14 вересня 
Знову гості: Сімовичі. Хліб, сіль і пара молоденьких голубів, сивеньких, білих, ручних.
Заздрість Василя Івановича. Його мрія: мати колинебудь свою хату. С. — 6.
15 вересня 
Натягнуті, холодні, сухі, чужі взаємини з Єленою Давидівною. Обман її постає з очевидністю. Леґенда про незайманість стає ясною. Спроби її повернути старі відносини. Зачіпання дотиками і словами. Відсутність з мого боку відповіді на це.
Подорож до Берліну на побачення з д-р Левицьким з приводу зміни договору з Kiepenheuer’oM. Шайєр іде на всі поступки. Боїться сепаратного договору Philips’a зі мною.
Зустріч у міняльні з Елланським. Цікава розмова, докори в злодійстві. Пропозиція віддати їм "Соняшну машину".
Чекання Єлени Давидівни на мене з вечерею. Неуважність до неї. С. — 6.
16 вересня 
Кошмар з гостями-родичами Єлени Давидівни. Леван лишився в Берліні. Зустрічання його Глущенком. Невдача. Тоскно-тяготний настрій цілий день. Від’їзд Єлисавети Давидівни і Нуци. "Вияснення відносин" Кохи з ЄД перед сном. — Кінець обсерпанковування постаті ЄД ідеалістично-романтичними фарбами. Реальність: добрий пансіон, увага, любов. Можливість вирватися з берлінського гамору в "пансіон". Позбавлення уваги викликає певного роду страждання. Практичність і розмір-кованість не є останні якості у Єлени Давидівни, хоч від такого констатування й сумно. С. — 5.
17 вересня Продовження гостевого кошмару. Вередування Ґіві, плач, біганина, тупотіння. Чекання виїзду їх і закінчення всіх непорозумінь, вияснень, гадок, догадок і т. п.
Виїзд. Байдуже, сухе прощання без слів і вияснень.
Непорозуміння з Кохою. Пропущення потягу. Моє ганяння з Rauen’a до Furstenwalde. Лють на [нерозбірливе слово] гостей, Єлену Давидівну, тривога за Коху. "Наконец одни!!" С. — 5.
18 вересня Лист від Григорієва. (Дебати з приводу його права призначати гонорари).
Стаття від Шаповала до "Нової України". "Розганяємо людей". Коха цього боїться. Не розганяємо, а інтуїтивно прагнемо відпочинку від них. Особливо від теперішніх, знесилених, здеморалізованих.
Юлія Володимирівна написала листа, в якому видно образу за те, що ми до них не заїжджаємо. Висловлює побоювання, що я чимсь невдоволений Марком Григоровичем і хочу порвати з ним відносини. — Невдоволення було і є, але рвати відносини нема ніякого сенсу. Не такі це відносини, щоб порушували спокій, який мусимо нарешті знайти хоч на короткий час. 
С. — 7.
19 вересня Лист від Шаповала. (Заклик Христюка84 до Олеся — їхати на Україну, — "жити можна". Можливість виїзду Грушевського на Україну. Кваліфікування Христюком моєї статті "Знаменна подія", як лайки. Можливість стипендії від чехів).
Розмін грошей у Mosch’a, на 15% вище amtlich Kurs’a.85 Трошки уваги звірятам: Байді, Корі, Резі, голуб’ятам. Балачка Кохи по телефону з ЄД: "как у вас?" (Мається на увазі мій настрій). Відповідь Кохи, — все добре, цуценя Байда менше скавучить. ЄД таку відповідь не дослуховує.
Сон з 8 1/2 г. Безумна втома звалила з ніг. С. — 9.
20 вересня
Холод уночі. Сонце.
Пересилка статті Шаповала до Сімовича.
Неприємна візита урядовця з Finanzamt’a. Непогодження в ціні за віллу й інвентар.
Невеличкий підхід до врегулювання часу й розкладу денного заняття. Труднощі з живими істотами, що живуть з нами: Резі, Кора, Байда, двоє голуб’ят, путени, Ганьхен, кури. Як, власне кажучи, багато тварин живе в товаристві з людиною, яка в цьому співжитті виступає як експлуататор цих істот.
Візита столяра Grober’a. Надії на диктатуру, на всенародне повстання проти Франції. Жалі на великі Steuer’n. С. — 8.
21 вересня
Холод уночі. Сонце зранку.
Візита Віденських. Думбадзе приїхав. Має ніби твердий настрій організувати "Українфільм". Чогось я маю вражіння, що нічого з цього не вийде. Ще не можу проаналізувати, чому саме таке вражіння виникло. Вияснення непорозуміння з Вілен-ськими, які гадали, ніби ми хочемо порвати з ними відносини. 
Більш-менш залагоджено.
Лютий вітер уночі й міркування охорони від злодіїв. Система дзвіночків на шляхах пролізання.
Досягнення мети часто супроводжується втомою і здається розчаруванням, незадоволенням. Це — один з мотивів, який служить підставою для песимістів-філософів вважати всяке прагнення непотрібним, бо досягнення цілі не дає сподіваної сатисфакції, раювання. С. — 7 1/2.
22 вересня
Сонце. Вітер.
Початок статті до збірника радикалів.
25 вересня
 Візита Сірого. Невдача с пасом до Польщі. Дано мною 500 корон, і нічого не вийшло, — ні паса, ні грошей. їде до Відня, щоб ніби звідти пробиратись до Польщі. С. — 8.
26 вересня 
Лист-договір з Кіпенгойєром (проект), присланий Левиць-ким.
Арешти комуністів і робітників у Москві.
Коха з Сірим до Берліну.
Невідомий сум, туга. Самотність, відірваність від світу. Люди потрібні? Скавчить душа, як Байда? Але Байда вже звик, дістає щодня свою зупу з муки, наїдається й розбухає, як павук, і потім задоволено стогне і спить. Невже ж ми не звикнемо?
Часом у Кохи ввечері виривається: "Чогось сумно!" Відірваність від людської маси? Потреба вмочати свою душу в баюру людських пристрастей? Необхідність стикатися з мізками, сповненими [проблем] валюти, дорожнечі, вишкірених зубів інстинкту самоохорони й егоїзму? Мабуть. А коли так, то сумно. 
Тоді бабрання в баюрах не поєднається з самотою і впертою, великою, самотньою працею.
Ми втекли в цю самоту, в цей сум вітрів, у довгі осінні вечори заради більшого, задля дальшого. Ми понадіялись на свою внутрішню сутність, з якої черпаємо зміст свого життя. І так рано заскавучали? — Змогти мовчати — надзвичайно трудна річ. 
А я мусів би навчитись. Я вже маю право на мовчання. Чи треба перевтомитись життям, збайдужіти й тоді замовкнути? Яка ж у такому мовчанні цінність? — А вітер тоскно, глухо і сильно гуде. 
На тлі гудіння дріботлива сварка горобиної зграї. Кеті грюкає дверима, борючись з протягами. Надворі Байда і Кора випробовують зуби одвічних сил, даних їм у користування: борюкаються, гарчать, удають, що гризуться. І день на день схожий у них, як листик на листик з одного дерева. Опадуть усі листочки, і не стане Кори, Байди, горобців. Тільки людина гадає, що її життя не є опадання листків її життя, а виконування якогось великого, особливого призначення.
В серце лапкою торкає солодкий сум передроботи. Ще не постарілась моя коханка, на побачення з якою я виходжу 23 роки. Щоразу солодке хвилювання лапкою торкає незбайдужіле серце, і знову й знову здається, що це буде наймиліше, найзначніше моє кохання, що це побачення не затреться шаркотом чобіт життя, не засмітиться курявою сірої буденщини.
Скісний дощ з вітром розтріпаними тонкими косами волочиться об настовбурчено кудлаті шапки дерев. Rauensche Berge86 в сивій далечині лежать поламаною, погнутою, як суха гілляка, лінією. Туман дощу жене по їхньому схилу сиво-синім димом. Кора і Байда заховались у буду; голуб’ята (дарунок символічний Сімовичів, чи що?) забралися у свій ящик у спальні Hanchen. А я заховався у цей світ звірят і думаю, що сховався від світу людей.
26 вересня 
Теж ніби образ: на порожніх картках денника, пропущених моєю втомою, апатією, байдужжям, — відживлення накладає свій зміст. Будь-який, аби зміст, аби рух, аби не гнітюча порожнеча. Сьогоднішній біль туги, що він? Чи не наслідок маленького, крихітного відновлення сил? Але чим би він не був, усе ж він кращий за тяжке ніщо.
Цікаво: відновлення сил, відпочинок, раювання з тиші й спокою несе [з собою] сум, тягне тугу, солодкий і нестерпний неспокій. Чи треба тратити сили, трошки назбирані? Чи звільняються від тягару апатії органи відчування і душа починає щеміти в намуляних місцях? Чи тиша викликає інші, давно-давно минулі тиші, що проходили життям моїм? І любов невідомо до кого, і гіркий, прощаючий жаль, і жагуче бажання виправдатись перед собою і заслужити, повернути колишню гідність свою, — все прокидається й подає голос. А надто: старе бажання — взяти на свої плечі трудну задачу: довести (кому? навіщо? для чого?), що щастя на світі є, може бути, повинно бути. А це ж треба насамперед на собі довести. Ні єдиного совєтського рубля не варті ті теорії філософів, які проповідують свої теорії, не довівши їх насамперед на собі, власним прикладом. Слова Л. Толстого: "робіть не так, як я роблю, а як говорю" є жалюгідна слабість, капітуляція, признання в нікчемності свого вчення. А як довести на собі те, що вимагає умов, яких у мене бути не може? Бути щасливим в умовах лютого ворогування людей, зненависти, загального горлодушіння, валютних гонитв, злиднів, проповідей убивства, обману, брехні, голоду, зрадництва, запльовування самих себе? Як позбутися всього реагування на це? Як занімити душу, щоб не відповідала на всі ці корчі інших бідних душ? Як вдержати себе на самому мудрому, розважливому, філософському, холодному, безчулому розумінні? Як навчитись не забувати себе серед щіпанки життя? Бо тільки при постійному, неухильному пам’ятанні може бути досягнений перший елемент щастя.
А тут мудре розуміння підказує: так, для щастя першим елементом є відречення від співжиття, від одчування чужих корчів? 
Сущий егоїзм? Броня черепахи? Так може на щастя й наплювать? Так може іржа жовчі, злости, ненависти моральніша, чистіша, святіша за мудру, благосну чистоту щастя?
І знову: чи можливе індивідуальне щастя? Не отупіння, не відсутність реагувань, не самозакохане хрюкання й самообпизування, а щастя, як відчування потрібности, корисности, гармонійности свого життя, як доцільне, радісне витрачання' сил, подібне до віддавання молока з переповнених грудей матері? Як гордість, зворушення і ніжність при обертанні назад? 
Чи можливо це? А як неможливо цілком, то хоч у якійсь мірі? Бо сором же, бо безглуздя непростиме, якщо життя тільки процес, байдужий, чи буде якась суб’єктивна оцінка й задоволення з нього чи ні. Ну, безглуздя, то що? На кого обурюватись? До кого апелювати? З кого сміятись і бунтувати проти кого? Ну, сором, ну, ганьба. То що? Сказано: відбувай процес, виконуй безглуздий акт, і хоч-не-хоч, а виконаєш. Розумно, по-дурному, щасливо чи в корчах, байдуже.
Так чого ж тоді закладено в людині оцю тугу за щастям? Так для чого людство тисячі літ женеться кудись, простягнувши рученята і тягнучись усім дурненьким тільцем за чимсь? Для чого це? Щоб краще, охітніше виконувався процес? Як народження дитини підсолоджено принадами кохання, так і тут? Без принади, без обману, значить, все ж таки не можна? І за те спасибі.
А от узяти й себе обманути: взяти та залишити собі принади, а весь бруд і біль відкинути, струсити [з себе], з чоботами лишити за порогом природи, а самому з чистими ногами, з принадами на грудях вскочити в хату людини?
27 вересня 
Виникнення ідеї: відійти на 5 літ од зовнішнього, політичного, громадського і приватно-товариського світу. Продати віллу в Рауені й переїхати до Італії, сховавши від усіх своє місце перебування й порвавши зв’язки абсолютно з усіма людьми, близькими й далекими. Цим припиняється цілий ряд тих дрібних принижень, яких доводиться зазнавати в зв’язку з здобуванням засобів на життя. А головне: на п’ять літ самота, праця, самозаглиблення, заспокоєння всіх часових, поверхових інтересів. 
Слава, багатство, влада, честолюбність, це випадає з кола моїх інтересів. — Матеріально це можна зробити так: продати віллу, виручити за неї 3-5-7 тисяч долярів і розподілити їх на 5 літ. 
Здається, нічого фантастичного в такому лляні немає. — Коха прийняла з хвилюванням. Обмірковування весь день, у потязі й по дорозі до Віденських. 
У Віленських. Думбадзе і Діямандіді. Аріядна Петрівна в декольтованій сукні, — жінки кажуть: ради Думбадзе. Маркушка ні слова про "Українфільм". С. — 3.
28 вересня 
У Віленських. — Розповідь Марка Григоровича про нові комерційні справи з Думбадзе, про підняття пароплавів з Білого моря і цілковите мовчання про "Українфільм". Чи це його особиста нехіть, чи й Думбадзова? — В кожному разі таке відношення скріплює нашу ідею переїзду до Італії й усунення себе від громадських та товариських стосунків з людьми. — Наведення справок по бюрах, що може коштувати наш хутір, коли його продати. Біля 3-5 тисяч. З меблями рахуємо на 5-7 тисяч долярів. З цими грішми, здається, можна здійснити наш плян. — Сумно й шкода продавати хутір, — уже зріднилися. — Ще одна спроба уникнути такої акції: звернутись безпосередньо до Думбадзе з листом і одверто вияснити його відношення до "Українфільму" і можливість здійснити цю справу. Коли ні, тоді, мабуть, до Італії.
Лист від Шаповала. (Ніякої певної вістки про чеську стипендію. Обіцяння приїхати до нас). С. — 8.
29 вересня 
Лист до Думбадзе (експрес) з одвертим виясненням його відношення до "Українфільму" і запитаннями.
Арешти комуністів-військових у Москві.
Припинення пасивного опору на Рурі. Надії на поліпшення становища в Німеччині. Напруження в Баварії. Загроза монархічних розрухів. С. — 8.
ЗО вересня 
Запрошення чеського посольства до себе. Очевидно, в справі стипендії.
Розмова Кохи по телефону з Єлисаветою Давидівною. 
Єлена Давидівна хвора на нирки. Я гадаю: трюк з метою приховати від своїх наш розрив, хворобою пояснити небування у нас.
Чекання Думбадзе і Віленських на авті, як обіцяли. С. — 9.
З жовтня 
Обід з Думбадзе і Марком Григоровичем в "Bristol".87
Розмови про україно-грузинський фільм. Тверда обіцянка Думбадзе провадити справу, — в ширшому чи вужчому маштабі, але неодмінно. Стриманість Марка Григоровича.
Не зважаючи на це, лишається якийсь сумнів, непевність. 
Одначе, ця обіцянка вирішує нашу долю: плян нашого зникнення відкладається і, очевидно, назовсім.
Ночування у Віленських. Міркування з Марком Григоровичем на випадок комуністичних розрухів. Пляни тікання до Чехії на колесах.
Довга розмова з Єленою Давидівною по телефону. Вияснення відносин. Вияснення відсутности еротичного моменту. 
Відкидання нею обману. "Навіщо вам, Єлено Давидівно, потрібні [такі] відносини зі мною?" Чого хоче ця людина, мені цілком неясно. Але ясно, що відносини мусять перерватися. С. — 4.
4 жовтня
Одержання чеської стипендії (600 корон). Тяжке почуття. 
Вибачливо-ласкавий тон хлопчика Gerke.88 — "Я люблю такие дела устраивать". Наче це він усе зробив.
Гостювання Юлії Володимирівни і Тамари.
Криза кабінету Штреземана.89 Вихід есдеків з уряду. Можливість усяких переворотів. Непевність життя. Туга за спокоєм у всьому оточенні. С. — 8.
5 жовтня
Початок праці над "СМ" — 3.
Трудність нового піднімання старої роботи. Тяжкий і довгий шлях.
Розмови й дебати з Юлією Володимирівною на теософські теми.
Хвороба цуценят. Переселення до кухні. Кора вважає своє перебування на кухні за вкрадене і відповідно поводиться: пригинається, як увійдеш, боязко кліпає хворими, закислими очима, старається бути непомітною в своєму ящику. Байда ще не має тями про привілеї людини жити в теплих будах і приймає кухню як нормальне явище. С. — 8.
6 жовтня
"СМ" — 5.
Гостювання Юлії Володимирівни і Тамари. Копання городу.
Хвороба Hanchen. "Tierarzt"90 — Копке. Насильне напування кавою. Потім Ганьхен п’є з охотою. "Чи не від каштанів?"
Радісне сповіщення, з яким Frau Otto прибігла в сад: "Ганьхен зробила...!" Що десь там у світі — невідомо. Казала крамариха, що доляр — 600 мільйонів. Байдуже. Є "СМ", лопата, земля, музика, книжки. Що більше?
Ясний, зоряний вечір. Різкий, майже зимовий холод. С. — 8.
7 жовтня 
Гори в тумані. В тумані порох дощу. Осінній, в’їдливий холод.
Трусіння слив. Мисливець через тин просить слив, пропонує замість них дві цигарки. Асистент при ньому універсальний Кунке. Кунке (пишеться на вивісці: "Gartnerei Е. Kohnke") — маленький, але досить кремезний, іржавий, але залізний. 
Надзвичайно балакучий, але балачка повільна, тягуча, розсудлива. Все знає: лікувати звірят, ходити за садом, лагодити груби, латати ворота і безліч інших речей. Одягнений у лахміття, — брудний комірець. С. — 8.
8 жовтня
"СМ" — 3.
Вечір. Чекання Кохи. Пішов назустріч. Дощ, сліпуча темрява в саду і на доріжці до шосе. По дорозі до Fiirstenwalde якісь прожектори. Віяло сяйва з міста. Пустельність сірої смуги дороги. — Зустріч Кохи і Єлени Давидівни на вулиці Fiirstenwalde. Потім сказано про цей вечір: " 1 які ми щасливі були в день приїзду". — Ласкавість і ніжність до Єлени Давидівни дома. Певність, що вона йде назустріч, бо інакше не повинна б їхати до нас.
Коха з д-р Левицьким переглянули ще раз договір з Kiepenheuer’OM. С. — 6.
9 жовтня 
Гра в шахи з Єленою Давидівною. Виграв 5 партій, лишається 15 до виграшу всього парі на "все, что хотите." Чудесний настрій у всіх.
Гра в 501 з Кохою і Єленою Давидівною. Мошенство. Суперечка. Перехід до серйозної балачки. Формула Єлени Давидівни: "Ничего не бьіло, ничего не будет, а все єсть". Одкинення. 
Зміна настрою. Довгі вияснення. "На нет суда нет". Важкий стан. 
Знову вияснення то з Кохою, то зі мною.
Страшенний вітер. Стукоти, рипи, шарудіння. Неодмінно: ліхтар. Перед сном ще балачка Кохи з Єленою Давидівною. Очевидно, відсутність чи-сил, звідси ухиляння від розвитку. — Моя "жорстокість": нема в неї ніякої любови до Лундберґа. — Я — "прекрасньїй" , різні мої якості. Дивно: для чого і через що? 
С. — 3.
10 жовтня Спання Єлени Давидівни до обіду. "А чого мені вставать?" Втома від усього цього і бажання якомога швидше з усим покінчити. Тим часом ще спроба-умова: не перешкоджати природному розвитку відносин. Випробування на місяць. Відхилення нею. На цьому закінчення. Чай перед відходом на вокзал. Ми вдвох в їдальні. Мовчазні, сірі, нудні. Перед тарілкою Єлени Давидівни неподихаюча муха із схрещеними на грудях лапками, — символ наших відносин. Мимоволі взяв сміх: коли б хтось два роки тому передсказав нам такий кінець.
Копання картоплі.
Обдумування "СМ".
Зустріч Кохи на темній дорозі: відповідь на наспівування: "О, Магіє" . Сміх, радість, обійми. Відчуття "позбавлення від корівки". Жаль до бідної "корівки" в цей момент.
11 жовтня
"СМ" — 4.
Праця в городі. Жито молотив. Редагування.
Візита "собачого вихователя". День повен праці. Задоволення з відсутности "корівки", з кращого самовідчуття, з продуктивно проведеного дня.
Купання в Waschkuche.91 Хвороба цуценят збільшується. С. — 8.
12 жовтня
Редагування "Нової України".
13 жовтня
"СМ" — 3.
Що таке прогрес? Це — посування вперед, розвиток якогось явища. Ми любимо говорити про прогрес людства, цивілізації, соціальних відносин. Ми навіть певні, що людство безупинно прогресує. Виникає питання: чи прогресує природа? 
Чи посувається вперед фльора, фавна, мінерали, гази земної плянети? Іменно, чи проґресує, себто, ми збільшує свої позитивні якості й зменшує негативні, як то ми мислимо про самих себе? Здається, жадна наука такого висновку про природу не зробила. Рух у природі є, відбувається незчисленна кількість процесів у фавні і фльорі, але щоб ці процеси можна було визнати прогресом, збільшенням кращих ознак, цього ніхто не скаже. Сутня природа звірів, тварин, мікробів, птахів, каміння лишилась та сама. Взаємовідносини однієї родини живих тварин до інших так само лишились незмінними. Фізичні, хемічні закони теж очевидно тепер діють з тою самою причинністю, що діяли й сотні тисяч літ тому назад. Через що ж тільки в одної людини має бути якийсь прогрес, збільшення позитивного? Чи не ховається в нашій вірі в прогрес рудимент віри в Бога, царство небесне і т. п.? Чи не є це та сама примітивна метафізика, яку ми в науці з погордою відкидаємо, коли виділяємо людину з природи, ставимо її у виїмкові умови й надаємо їй виключні здатності? Це одне питання. Друге ж таке.
Чим визначається присутність прогресу? Яке є у нас мірило для констатування такої зміни? Квалітативне чи квантитативне? 
В тямі "прогрес" ми само собою розуміємо елемент квалітативний; називаючи якесь явище прогресивним, ми робимо оцінку, ми виносимо позитивний присуд. Коли ми кажемо, що людство зробило прогрес, перейшовши з дикунського стану до стану сучасної цивілізації, то тим самим ми гадаємо, що людство придбало суб’єктивно і об’єктивно нові цінності, стало багатшим у собі і навколо себе. Ставши ж багатшим, дужчим, кращим, воно повинно мати відповідне до цього відчуття свого багатства і кращости. В цьому, очевидно,-є сутній зміст тями "прогрес". Іншими словами: сукупність індивідів сучасного людського суспільства як у цілості своїй, так і в індивідуальній окремішності, повинна відчувати своє життя багатшим і кращим, ніж відчувало його дикунське людське"суспільство". Сучасний людський індивід, очевидно, має більшу суму позитивних переживань, ніж негативних. В цьому, певне, має бути прогрес. — Але чи так воно є в дійсності? Хто може з категоричною певністю сказати, що сума позитивних переживань сучасної людини є більша за суму позитивних переживань дикуна? Принаймні, що відношення позитивних і негативних переживань є більше на користь позитивних?
14 жовтня
Здох Байда.
Прохід з Кохою в ліс. Конфуз з грибами. "Сірий — знавець фотографічних апаратів". С. — 8.
15 жовтня
"СМ" — 3.
Застрілено Кору. С. — 8.
16 жовтня
Сонце. 4°.
Листи до Шаповала, Сірого, Дятлева.
Подорож Кохи до Берліну — продавати папери, купувати собаку. "На той бік"92 — 4-5.
Коха лишилась у місті ночувати. С. — 8.
17 жовтня
Сонце. 10°. "На той бік" — 5.
Приїзд Кохи. Напружений настрій в Берліні. Розрухи безробітних, стрілянина, поголоски, чутки. Маркушка у неспокої. 
Заражена неспокоєм Коха виступає з пропозиціями обміркувати становище. — Знову плян: продати віллу і виїхати до Італії. 
Всі "за" і "проти" цього. С. — 7.
18 жовтня Обмірковування плянів переїзду до Італії чи залишання тут. 
Розшукування старих чеських пасів. "Дипломатія". С. — 8.
19 жовтня
"На той бік" — 5.
Коха в місті. Дальші вияснення відносин з Єленою Дави-дівною. Пропозиція їхати з нами до Італії. Ніби згода, але "в качестве чего?" — "Легкое кабаре, где все кончается шуткой". — "Резолюция принята единогласно". Обурення Єлени Давидівни на ці закиди. Відносно подорожі до Італії: "И брошу горячо любимого мужа".
Чекання комуністів виступу правих. Тоді: генеральний страйк і коаліція з есдеками на зразок Саксонії й Тюрінгії. — Чому б таким відносинам не створитися в Росії і в Україні? Пора московським комуністам ступати на шлях саксонських і тюрінгських комуністів.
Навіть хвилююсь від самої думки про таку розв’язку тяжкої суперечки. Але ми віддасть Політбюро РКП своє самодержавство? С. — 8.
20 жовтня Тепло, вогко, млосно, — втома, розслабленість. Нічогонеро-біння.
Знову обмірковування питання переїзду до Італії. Невияс-неність питання лишається.
Можливість виступу правих. Тоді комуністи можуть об’єднатися з есдеками. Розвиток відносин набере цікавого й бажаного для соціалістичної революції характеру. Чи не буде це справжнім рухом наперед у революції? (Якщо тільки не переможе германський фашизм, що буде загибеллю для соціялістич-ного руху по всій Европі).
Запас картоплі ЗО центнерів. Можна витримати довгу облогу.
21 жовтня
"На той бік" — 4.
Візита Юлії Володимирівни. Нарада з приводу політичної ситуації в Німеччині. Тікати? Куди? Лишатись? З якими засобами самоохорони? Для Віленських постанова: лишатись. На випадок заколоту в Берліні, їхати в Рауен до нас переждати. (Ми ж — "дипломатію").
Чудовий місячний теплий вечір. Але о 9-ій годині страшенний вітер. — Вітер не дав заснути. С. — 4.
22 жовтня Обмірковування з Кохою останніх умов Єлени Давидівни. 
1) Чи почуває потяг? Чи відрізняє від інших? — Коли ні, то "на нет суда нет" — і кінець. Коли є, то формулу: "ничего не бьіло, ничего не будет, и все єсть" — знищити. Компроміс, а не капітуляція: ніяких "нельзя", "не должно", "не будет"; покластися на природний хід речей і не забороняти вияву почуттів.
Глущенкове розмальовування моєї спальні. (Невдало).
Листи від Шаповала.
Паси в шафі на другій полиці. С. — 7.
23 жовтня 
Знову обмірковування питання переїзду з Німеччини. 
Інерція, втома від переїздів, непевність підказують: почекати,  вияснити, як дорого в Італії, скільки можна виручити за хату. З іншого боку: що скаже Прага, чому не до Чехо-Словаччини переїхав. Але переїзд до Чехо-Словаччини це — віддавання часу, нервів, сил, здоров’я на псування, хронічне і систематичне. 
Літературну працю, роботу над собою, боротьбу за здоров’я, все це треба віддати в жертву емігрантській богині, — дріб’язковій пльотниці, нудній, дрібножорстокій, уїдливій, злій бабі. 
Аще возможно да втечу я вщ неї якомога далі й надовше. Лаври Шаповала дають мені спокійно спати. І за можливість праці тут на хуторі я з охотою віддам усі лаври емігрантщини охочим їх насадити собі на голову. С. — 8.
24 жовтня
"На той бік" — 4.
Побачення з Левицьким у справі Кіпенгойєра. Твердість: 100 доларів і ніяких поступок.
Копаємо город. Почуваємо щиру ворожість до бур’яну, який засмічує те, що має рости нам на користь. Немає на світі серед живих тварин егоцентричнішої істоти, ніж людина. Вся природа, всі найоб’єктивніші описи природи все ж таки мають ґрунтом нашу користь. Ми називаємо шкідниками різних птахів, інсектів, звірят. Цілі родини їх налічуємо. Шкідники для кого? 
Для природи? Зовсім ні, — для нас, людей. В основу наших почувань до звірят ми кладемо ту саму нашу користь. Препоганий, негарний, колючий їжак — наша симпатія, бо нищить шкідників. Милий метелик-капусняк викликає ненависть, бо дає гусінь, яка їсть капусту.
25 жовтня
"На той бік" — 5.
Німеччина бурлить і вибухає то тут, то там вулканічними путчами. Франція сидить збоку й репараційною коцюбою розворушує вогонь сепаратизму на Рурі й Райні. А за поясом уже сокира, якою має рубати на частини тулуб убитої Німеччини. З огляду на це чехарда доляра і цін набирає такого запального азарту, що тільки дивуєшся, як ще люди можуть щось купувати. 
Вже не мільярдери ми, а більйонери. Це добре. Принаймні маємо наочну демонстрацію релятивности людських чисел і цінностей. С. — 7.
26 жовтня 
Лист від Шаповала. (Організує вже Соціологічне Товариство93 і Соціологічний журнал). Хочеться людині стати вченим. Соціологія — idee fixe. То б нічого, без маленького божевілля не прославишся. Але навіть для божевілля треба даних. А для соціологічної вчености тим паче. Її ж бракує людині, яка не має для цього підготовки. Вона, правда, перечитала три-чотири книжки по соціології, може, навіть і уважно перечитала. Але чи досить цього для Соціологічного Товариства? Прислав і мені запрошення в члени цього товариства. Що ж, треба записуватись в українські "вчені"? С. — 8.
27 жовтня
"На той бік" — 6. Закінчення 1-ої частини.
Лист від Мазепи. (Ґвалт з приводу національних поступок Шаповала хліборобам. "Скандальна автономістична стаття в "Новій Україні". Переглянув статтю: нічого страшного. Але є якісь натяки на якісь поступки. Чи то вже так тепер здається. 
Горе з цим Шаповалом, — усе щось вимудровує. І все доводиться сіпати його за поли. Мабуть, і тепер доведеться писати "роз’яснення" його "автономії" ). С. — 8.
28 жовтня
Сонце.
Перегляд "СМ".
Невдача з поїздкою на концерт Генделя94 "Ораторіюм", — найдешевші білети — 35 мільярдів.
Невдача з кіно: взято з собою 7 мільярдів, найдешевші білети в Furstenwalde в кіно — 4 мільярди^ Надзвичайна втома і млосність в обох. На зміну погоди?
Знайдено нотатки й адресу Schone. Але для чого тепер ця адреса? С. — 8.
29 жовтня
Зміна погоди.
Лист до Шаповала. (З приводу автономії).
Лист Мазепі. (З приводу автономії, єдиного фронту, відмова приїхати до Праги).
Лист Широцькій. (Щоб прислала переклад "Закону").
Лист Вировому. (Можливість видати в празькому видавництві "Соняшну машину" ).
Лист Дятлеву. (Для "Космосу і Держвидаву", що заходи Сливенка про видання у них "Соняшної машини" робилися без мого відома). 
Лист Ріделіюс. (У справі повернення "Закону" німецькою мовою і — що з постановкою "Luge").
Лист Шапірі. (Щоб вислав назад рукописи п’єс).
ЗО жовтня 
"СМ" -6.
31 жовтня 
"СМ" — 6.
1 листопада 
"СМ" — 6.
2 листопада 
"СМ" — 6.
Відповідь з але... нам туди
Олександер Загаров — актор і режисер Українського державного драматичного театру в Києві, (1920-21) і Українського незалежного театру у Львові, (1921-1925), де було виставлено майж е всі драми В. Вин-ниченка.
Риму про умови життя в Італії. Дешево і гарно, неможливо їхати: громадськість не дозволяє.
Значить, відмовитись від громадського життя? Покинути справу, яка не вирішена? Усунутися від боротьби, вмити руки? Немає сил на це. Лишаємось покищо тут. Або ж до Праги. До всіх, у загальну яму еміграції. А, може, й корисної діяльности. С. — 8.
З листопада
"СМ" — 6.
Колотнеча в Німеччині набирає російського характеру. Наївність деяких німців дивовижна: вони готові прийняти Червону армію, не здаючи собі справи, що вона принесе з собою. Якби ж то вона принесла дійсно, соціалізм, знищення експлуатації, злиднів, насильства, панування чужинців. А то ж буде те, що в Росії й на Україні: руїна, деспотизм, експлуатація пролетаріяту, шанування паразитів, панування сваволі чужинців, занепад культури, зубожіння всього краю.
Візита Стоцьких. Роман Стоцький їде до Лондону з науковою метою. С. — 4.
4 листопада
"СМ" — 4.
Візита Віденських. Розмова про "Українфільм". Думбадзе написав сценарій. Це малює його інакше і говорить про серйозність його намірів в "Українфільмі". Так само і політичні його заходи: веде переговори з американськими капіталістами в справі допомоги Грузії. Отже, не тільки капіталістичні інтереси цікавлять його. Це збільшує [мої] надії на можливість здобуття засобів на ведення політичної акції. — Відчуття піднесености надій, полегкости. Розмова з Марком Григоровичем на тему здобування засобів на українську акцію. Необхідно їхати до Праги. С. — 5.
5 листопада
"СМ" — 2.
Відповідь від Шаповала. Закиди, що тільки їх підганяю до політичної роботи, а сам хочу їхати до Італії. Так я й знав. І має рацію. Закликає знову їхати до Праги. Мушу їхати. Хоча б тільки [там] зорієнтуватись, чи можливо щось зробити. З огляду на дійсну можливість "Україно-грузинфільму" треба лишатись у Німеччині і хутора не продавати. Поїхати на місяць до Праги, пожити, подивитись, спробувати налагодити єдиний фронт. 
С. — 7.
6 листопада
Коха поїхала до Берліну в справі стипендії.
Знову: чи не давати переписувати, а самому закінчувати "Соняшну машину"? Економія часу, так потрібного тепер у зв’язку з можливістю політичної роботи і "Українфільму".
Єврейські погроми в Берліні. С. — 7.
7 листопада
Перегляд "СМ" — 4.
Дочка Є. Чикаленка прислала картку, чи не можу я перечитати спомини батька. Відповів згодою. Отже, думається, Євген Харлампійович хоче таким чином поновити відносини. 
Треба піти назустріч. Чому підтримую відносини з різними брудними суб’єктами, навіть реакційних поглядів, а з хорошою, близькою людиною повинен поривати через реакційність? Чи є кому від цього користь? Чи треба так? Не знаю. Зрештою, що ще є в тих споминах? С. — 8.
8 листопада
Єврейські погроми, здається, трохи вгамовано.
Путч Людендорфа і Гітлера95 в Баварії з метою встановлення монархії. 
В гостях у Віленських. У вар’єте на Tauentzienstrasse.96 Мала бути і Єлена Давидівна, але вчасно не прийшла і не знала, де ми. 
Трошки gebummelt.97 Печінка і одрижка після вина. — Всі програми таких вар’єте подібні одна до одної, як листя з одного дерева. Польська мазурка в лакованих чобітках. Гола жіночка на шворці. Комік з фальцетним голоском і т. п. До чого убога "Творчість"! С. — 4.
9 листопада
Путч Людендорфа90 ліквідовано.
Цілоденне блукання по крамницях з метою "грабувати" німців, тобто, купити речі по дешевих цінах. Теперішнє життя у Німеччині є безупинне "грабування" один одного. Доляр, скоки валюти, різні шахермахерства з валютою є нормальні теми розмов і навіть занять усіх без різниці партій, віку, статі, націй, релігій. Жити і працювати над чимсь іншим, ніж валюта, вимагає великих зусиль волі.
Спроба Єлени Давидівни затягти нас до себе, — "без усяких умов", тобто, поставити на своєму. Всім користуватися, — увагою, любов’ю, матеріальними зручностями, — і нічого не давати взагалі. Не вдалось. С. — 8.
10 листопада 
Маленька, але в’їдливо-погана крапля: вкрадено колесо в Furstenwald’i, майже на очах, біля магазину. Мимоволі вра-жіння: Німеччина — країна старцівських злодіїв з одного боку і капіталістичних злодіїв — з другого. Злидні не сприяють витворенню чесности, це істина, яка чудово ілюструється на Німеччині. Де ділась колишня уславлена німецька чесність, акуратність, чистота? Шахрайство, продажність, хабарництво, злодійство — цвітуть буйним цвітом у країні Канта99 і Ґете. — Щоб применшити гидке вражіння від крадіжки, запросили грузинів у гості. А щоб позбутися, нарешті, необхідности мати діло з цими всіма злодійствами, як натуральна реакція на них, бажання тікати. Себто, продавати хутір! С. — 4.
11 листопада
 Продуктивна, розумна витрата часу: цілий день гра в карти з грузинками і Шрайдером. — Вражіння від Єлени Давидівни: егоїстична, амбітна жіночка. Сумний висновок після тих вражінь, що були колись. — Рішуче бажання за всяку ціну припинити відносини. Здається, це можна зробити униканням її візит до нас і наших до неї. С. — 8.
12 листопада
Мороз.
Лист від Сірого. (Здається, М. Грушевський їде на Україну. 
Спочатку торгувався за гроші, — скільки дадуть йому в Празі /З 250 чеських корон/. Очевидно, непочекісти дали більше. 
Гидко. Огидний старий інтриган!).
Коха знову поїхала в Берлін у справі продажу хутора.
Лист до Шаповала. (Вияснення передумов: чи можлива ліквідація конфлікту есерів з есдеками, чи можливі матеріяльні засоби на політичну працю і на помешкання).
Можливість одержати 10-12 тисяч американських за хутір. 
Пляни і мрії щодо Італії. С. — 8.
13 листопада
Втома — хворість.
Шукання Бога, шукання розгадки світових таємниць походить часто від безсилля, страху життя, від бажання позбавитись страждання. Одначе, для хворого, перевтомленого організму не помогла б ніяка розгадка. Існує Бог, чи не існує, це не зменшило б його болів, його слабої реакції на явища, його апатії ї байдужости до життя. Коли всередині людини зникли джерела таємного, привабливого, хвилюючого, то зверхній світ не дасть йому хвилювання й таїни.
14 листопада В Мюнхені фон Кар100 — монархіст розбив і арештував монархіста Людендорфа. Цікавий один момент. Коли зчинився бій на вулиці і поліція почала обстрілювати людендорфівців, сам Людендорф по-геройськи впав на землю і в такій позі переможця фон-карівська поліція знайшла його і арештувала. І мимоволі згадується: а це ж той самий Людендорф, який потрясав усім світом під час війни, це ж колишній бог воєнної Німеччини, це — людина, на яку молилась німецька патріотична шпана. І от ця сама людина в якійсь вуличній бійці крихітних військових банд лежить у багні вулиці, ганебно припавши до землі, щоб не зачепила куля. Отак кінчається всяка слава і велич. Ота сама поліція, яка тремтіла від одного імени Людендорфа, тепер стягає його з землі й веде під арешт. С. — 8.
15 листопада "Продажний" настрій не спадає. Хочеться до сонця і моря, на південь туди, куди тягло з 1919 року. Або ж — у вир людей, у кашу всяких інтересів, у громаду. А тут серед старцюватих, скапцанілих, зденервованих, розлючених, зацькованих німців занадто вже трудно стає. Можна б жити, аби ж тільки позбавитись здатности реагування на чужі переживання. Коли ж цього нема, коли мусиш реагувати на все, чим живе бідна Німеччина, тоді спокою не може бути. І треба тікати кудись, де або тихіше, або ще неспокійніше. Якщо вже нервуватись, то хоч за своє, а не за чуже. С. — 8.
16 листопада Лютий вітер, який часом переходить у бурю. А небо прозоро-чисте, ясне, легке, зеленкувате. Ночі місячні, дикі, голі.
Читаю спомини Є. X. Чикаленка, які він мені для чогось прислав. Старе-старе. І досить миле, як дитинство. Про мене старий пише доволі стримано і, хоч не лається, стриманість подібна до лайки. Про мене як письменника пише так, ніби про якогось початківця-автора, який колись подавав надії та не виправдав їх. 
Трудно бути об’єктивним для своїх політичних противників!
17 листопада Поїздка до Віленських. Зустріч з Марком Григоровичем і нарада з приводу обміну грошей.
Ночування у Віленських.
Знову балачка про Італію, про доляри, дорожнечу, нестерпність життя в Німеччині.
Франція стоїть коліном на грудях і душить Міхеля. Він стогне, задихається, синіє й водить очима то в бік Москви, то Мюнхена. Бідні (деякі) німецькі комуністи, — вони, очевидно, не знають, що Москва давно вже гнилий Мюнхен. С. — 5.
18 листопада З Єленою Давидівною вийшло немов би непорозуміння. 
Вона ніби не знала, що ми будемо у Віленських. І не прийшла. 
Розуміється, висловлювала жаль і т. д. — Мусіли лишитись ще й ночувати у Віленських, щоб розміняти гроші. "Кутеж": пішли у два кіно і бачили дві нікчемні, але сенсаційні п’єски. Одна з чудо-хлопчиком і американською знаменитістю Чапліном.101 І знову взяла туга за "Соняшною машиною". Що можна зробити, маючи засоби! С. — 5.
19 листопада Тривога за дім: приїдемо, а він порожній, обікрадений.
Муляння від фінансових операцій, від усіх цих фунтів, доларів, корон, чорного курсу, білого курсу. Фе!! Остогидло до млос-ности!
Дома спокійно, тільки люто, вогко, холодно. С. — 8.
20 листопада
"На той бік" — 5.
Знову втекла Льотта до свого хазяїна. Питання: як би її так позбутися без накликання на себе поголосок, що такий багач, що й собаку не вимагає назад.
І так усе: як жити, щоб не викликати того чи іншого. Стан від усього цього дуже далекий у кожному разі від атараксії.102 С. — 8.
21 листопада
Коха знову в Берліні в справі "операцій".
Криза кабінету в Німеччині. В який уже раз? Але кожна криза зсуває бідну країну все більш і більш управо. А московські банкроти все б’ють у бубни соціалістичної революції в Німеччині. Треба Гальванізувати труп довір’я нещасних каторжан своїх.
З Праги немає відповіді на запитання: чи піде есерівська група на порозуміння з есдеками. Ну, що ж, значить, мені полегшується виїзд до Італії. С. — 7.
22 листопада
"На той бік" — 5. "Операція" скінчена. І сумнів: чи справедливо ж виплатив борг, що поміняв по офіціяльному курсові, а не по спекулянтському.
А контора ще не дає покупців вілли. Чим більш чогось хочеться, тим виразніше стає ясним, що воно не може вдатись. 
Тепер здається: а хто захоче купувати тут, за таку суму і т. д. В кожному разі треба запастися терпінням, ой як треба! С. — 7.
23 листопада
"На той бік" — 6. 
Ніякого товщу в Німеччині нема: ні сала, ні масла, ні маргарини (її часом трохи буває). Нема валюти. Все тепер у валюті, все для валюти, все за валюту — влада, жіноча любов, честь, державний устрій.
Кохакаже, якби Єлені Давидівні Гарантувати життя в Італії на півроку, вона поїде туди на всяких умовах. С. — 8.
24 листопада
"На той бік" — 7.
Лист від Кіпенгойєра. (Згоджується дати 100 доларів, але не тепер, а як продасть ще якусь п’єсу в Америку). Розуміється. Як може якийсь німець вийняти валюту й дати?! Абсурд. Треба погоджуватись.
Лист від Мазепи (знову підкреслює, ніби Шаповал і К° ведуть якусь автономістичну політику. Від цього, мовляв, зникає остання можливість єдиного фронту). Ну, що ж, знову можу сказати: тим легше буде мені їхати в Італію. Тільки чи доведеться, чи купить хто наш бідний хутір?
25 листопада
"На той бік" — 6. Кінець.
Обробка "На той бік".
26 листопада Холод. Сніг. В хаті непривітно. Пронизує холодне повітря. 
Мозок стискується, підгинаються ноги, скоцюблюється в черепі. 
Вітер. С. — 8.
27 листопада 
Вітер переходить у бурю. Боротьба з віконницями, щілинами, дірками. Хуґа, завірюха. Пищить, гойдається, гуде дах. 
Тоскність, незатишність. Покинутість. С. — 8.
28 листопада 
Ніякого уряду в Німеччині. Криза затягається. "Червоний Кунке" на запитання: "Чому доляр піднімається і марка не падає?" відповів: — " Бо нема уряду. Як тільки складеться, марка знову впаде". С. — 7.
29 листопада
"СМ" — 2 (обдумування).
Чого так пригнічуюче діє катастрофа з зубом? Більше, ніж рана на тілі, одрубаний палець і т. п. С. — 7.
ЗО листопада
"СМ" — 3. (Обдумування. Відновлення).
Лист від Шаповала. (Неґативна відповідь на всі запитання щодо "передумов": 1) чи хочуть порозумітися з есдеками, 2) чи будуть засоби, 3) чи матиму помешкання. Радить сидіти в Рауені. Треба знову писати відповідь. Есери ухиляються від роботи у справі єдиного фронту і не хочуть порозумітися з есдеками. Амбіція й почуття вищі за справу).
Ми тепер з такою само жагою хочемо продати хутір, з якою колись хотіли його придбати. Абсолютно немає великої ра-дости в такій клопітній власності, як наша. С. — 7.
П’ятниця.
Знову телефон Єлени Давидівни. Хоче приїхати. Навіщо? 
Свідрігайлов їде в Росію. А вона хоче в пансіон? Чи якось хоче знайти формулу переходу й піти без образи амбіції на поступки? 
Навряд.
1 грудня
"СМ" — 2.
Посилка від Левіні: масло, сало, марґарина. Прислано зворушливо швидко: Durch Eilbote.103 Милий, любий Левіні! (Чи не зробити йому приємність, — коли продамо віллу, чи не взяти його до Італії з собою?).
Якийсь чоловік уранці зайшов на подвір’я і почав оглядати обійстя. На запитання, що [йому] треба, ухильно відповів, що йому потрібно зібрати якісь відомості. Очевидно, одна з контор по продажу доручила оглянути й написати.
Газет сьогодні не було. Поклалися на безлад контори "Днів", — мовляв, присилатиме й без передплати. А раптом припинила. Так нам і слід: не шахрувати й не покладатись на неакуратність інших. Що діється на світі, не знаємо.
2 грудня
"CM" — 4. С. — 8.
З грудня
"CM" — 3.
Лист до Шаповала. (Відмова від усіх особистих мотивів, тільки одна передумова: порозуміння з есдеками. Тоді погоджусь приїхати до Праги і працювати).
Лист від Шаповала (після [незакінчено]).
6 грудня
"СМ" — 5.
7 грудня
Чергова нежить.
Кара за шахрайство з Steuer’oM.
8 грудня
Хворість. (Анґіна?).
Лист від Євгена Харлампійовича. (Настоювання, що він не монархіст, а український державник. В’їдливо-дражливий тон. 
Ловіння мене на "компромітації": батько мій, мовляв, не пролетарій, а "домовласник", "зденаціоналізований заможний селянин" ).
Лист до Євгена Харлампійовича. (Відповідь на всі ці моменти).
Коха в Берліні з приводу продажу вілли. Можливо, але після свят. С. — 5.
9 грудня
Хворість. С. — 3-4.
10 грудня
Хворість. У ліжку. С. — 7.
12 грудня Шаповал затягає відповідь на мого ультимативного листа. 
На підставі досвіду догадуюсь, що вона, значить, буде негативна. І сумно від цього, і приємно. Сумно, бо суб’єктивний, особистий, емоціональний момент вирішує питання про "єдиний фронт". Свою ображену (може й несправедливо) амбіцію Шаповал задраповує етичними одягами і постановляє: "3 негодяями ніяких переговорів про єдиний фронт не хочу вести". 
І баста. Ніякі аргументи про відносність усього сущого, а тим паче такої субтильної, блудливої особи, як мораль; ніякі переконування, що суб’єктивний суд одної політичної групи над другою не є важним для інших груп, ніякі заклики до самопожертви своєю амбіцією на користь загальній справі, ніщо не діє. І, здається, і мій ультиматум не вдіє. І це сумно.
І тоді мої руки в політичній роботі звільнені. Нема чого мені в Празі робити. Продаємо хутір і гайда в Італію, до сонця, до моря, до моїх задуманих неполітичних робіт. І це приємно, це хвилює, це обіцяє великий, соняшний відпочинок від тієї маси бруду, дрібних і великих прикростей, що так щедро насипала мені доля в мою торбу за останні роки. Одкладу набік цю симпатичну торбину і хай випорожнюється, просихає, поки життя знову не гукне владним голосом свого закону. Тоді знову торба буде повна.
Коли ж Шаповал погодиться на ультиматум, на переговори з есдеками, тоді прощай море, прощай спочинок, сонце, ненароджені роботи. Тоді треба міцніше підв’язати на спині важку торбу і бути готовим, що доля щедро сипатиме в неї багато-багато своїх прикрих дарів.
Але тепер повинна бути вже одна лінія: чи хто віритиме, чи ні, чи буде ким відзначено, чи ні, чи, навпаки, буде перевернено, оббріхано й ображено, — все одно повинно бути твердо: тільки інтереси справи, — дозволено тільки те, що на користь справі. 
Від усяких шанувань, перших посад ухилятись, приймати тільки тоді, коли чесно перед самим собою буде вияснено, що не для свого гонору, не ради амбіції і славолюбности приймаю, а тільки для користи справи. Треба в жертву свою амбіцію, свою гординю принести? Принести, не вагаючись. Бо раз приноситься в жертву спокій, сонце, море й літературна праця, то що ж там уже якась амбіція? Хто губить тисячі, то що вже йому десятки губити?
І коли так буде, то чи сумно, чи приємно, сам не можу сказати.
13 грудня
"СМ" — 5.
Вечір. Вогкий туман стоїть на полі, залатаному білими латками снігу. Густосині присмерки шарудять за вікном. У зв’язку з хворобою до спальні перенесено з кабінету широку, зручну канапу. І зручно прилаштовану лямпу з моїм "абажуром" (зробленим хитро-мудрими руками вигадчиці нужди). Лежу за своїм "столом" на канапі, під самим світлом лямпи в дротянім абажурі (а дріт з Drahtzaun’a!)104 і пишу свою "Соняшну машину". Внизу тужно капотять крізь стіни й двері звуки Кохиної музики. І як завсігди від музики розширяються рямці дійсности, обмежені часом і простором, звужені звичками, клопотами, буденними інтересами. Погляд сягає поза себе, поза своє "я", і стає (як раз-у-раз, коли дається відпустка бідному, вічно вартуючому "я") легко, журно, дивно. Хтось інший за мене дивиться на мене і сумно дивується: чому ти тут, в якомусь малесенькому німецькому селі, у німецькій хаті, яку чомусь звеш своєю; чого, як мокрий осінній листок, пригнало тебе [сюди] й приліпило тут, у цьому кутку нерідної землі? Дивуюся, а, здається, за двадцять три роки життя [у вигляді] осіннього листа повинен би вже привчитись і звикнути до прилипання по нерідних кутках рідної плянети.
А звуки знизу колять сумом вечірню, хутірну, шарудливу тишу. І оглядаю, як недобитий, невпокорений генерал свою армію, свої радощі. Коха — товариш зріднений, зрослий. "Як можна з самим собою розвестися?" — так вона колись мене чи себе запитала. Відповідь ясна: ніяк не можна. Вона — не армія, вона генеральний штаб. Армія то: "Соняшна машина", "Нова Україна", то цілий ряд ненароджених, але вже зачатих солдатів її. Армія — то мовчазні батальйони голосних, повнозвучних саперів думки, творців, геніїв, талантів і простих денщиків людського духу. Куди ж проти такої армії виступати самотності. А крім того є ще: Резі, Ганьхен, паничі-голуби, просто голуби, путени, кури. Потім: яблуні, груші, сливи, вишні і т. п. (Правда, вони тепер сплять, вибули з строю). Резі — принцеса, Резіміна, Резиденція, Резюме, Резістенція, Резімія. Це все її титули. Вона — подарована "на щастя", і Коха не без бажання повірити в цю її здатність, вже завгодя сумує, якщо ми з нею розстанемось. І, дійсно, сумно. Цілком виразно і без сентиментальности сумно: мовчазний, веселий, безжурний, ласкавий, ніжний, грайливий, утішний і, хочеться думати, вірний товариш [усіх] наших перипетій, зусиль, корчів у досягненні мети — "своєї хати без нікого над головою", товариш нашої самотности, дрібних прикростей, широких надій, тихого вечірнього суму, напружених чекань переворотів, ховання. Про неї можна написати цілий том. — Але звуки затихають. Треба сідати за роботу!
14 грудня
"СМ" — 6.
15 грудня
"СМ" — 3.
У Віленських. В кабаре "Синьої Птиці".105
20 грудня Лист від Є. X. Чикаленка. (Визнає свою помилку щодо батька. Згоден навіть змінити в записках слово "заможний селянин" на незаможний. Але в компенсацію каже, щоб я його не вважав за монархіста. З дорогою душею, з радістю, якщо це факт!).
21 грудня
"СМ" — 7 1/2.
Картка від Шаповала. Пише про розвиток "смєновєхівства" серед української еміграції. Чується сум в його словах. Але, на мою думку, нормальне і навіть здорове явище в масі, в стихії, а не в його ідеологах. Ідеологи-вербовщики — платні, продажні, готові вихваляти все, не скуплячись на вирази, — бо за це мають платню, фах їхній такий. Маса ж шукає виходу й рятунку від фізичної й духовної загибелі. Ясно, що треба їхати до себе, додому, не зважаючи на те, що ту "дому" захоплено ворожими силами. А коли ці сили дають щілинки, дають маленький притулок, то тим краще. І ідеологія вербовщиків знаходить відгомін. 
Не журитись треба з цього явища, а зрозуміти і до певної міри дати йому свій напрям. Насамперед з нашого боку дати масі виправдання, щоб осудом не пхнути її в обійми противника. 
Треба це питання підняти в Празі. С. — 2.
22 грудня
"СМ" — 3.
Несподіваний мороз. Німці з переляку кажуть, що 10°. Одначе, всього тільки 5° по Реомюру і 7° по Цельсію. І все ж таки холод такий, як у нас не буває при 20° Реомюра. У бідній віллі нашій на сходах і по всіх кімнатах, крім двох, стоїть такий холод, що вода замерзає. Працювати трудно, хоч у мене й топиться. 
Напівлежу на канапі, вкрившись "построєнієм" і пишу.
Завтра має приїхати Єлена Давидівна. Має приїхати ніби без усяких "умов", себто, виходить ніби прийнявши мої умови. 
Гадаю, одначе, що вона їх не прийняла й не прийме, бо не може прийняти. А з другого боку виникає питання: так навіщо ж ізнову здіймати скінчену "канітель"? Для чого ж їхати, коли виразно було зафіксовано, що їхати можна тільки при одній умові? 
Краще б вона злякалася морозу й холоду і не їхала зовсім. 
С. — 6.
23 грудня
"СМ" — 4.
Чекання Єлени Давидівни. Приїжджає, не зважаючи на розрив. Значить відповідає тим, чого чекається, за що йде така вперта боротьба.
Приїзд Єлени Давидівни. Не сама, а з Шрайдером. Значить, цим дається зрозуміти, що приїзд не має нічого іншого значити, як проста візита. "Приїхала до Винниченків виспатись". — Прохід у ліс увечері "під місяцем". Срібно-блакитна сніжність. 
Ми випередили Розалію Яківну і Олександра Абрамовича. Довго не злітало з моїх уст слово, щось не було охоти говорити. 
Нарешті сказав: "Милая". На це взяла під козирьок і відповіла: "Совсем не милая". — "А какая?" — "Немилая, вместе". — Стало сумно і нудно. Те саме. Все те саме. Але очі в Єлени Давидівни весь вечір страшенно блищали і настрій був радісний. С. — 6.
24 грудня Цілий день прибирали ялинку. В той же час розмови на тему "бухгальтерії", цінностей життя, чесности з собою. Позиції Олександра Абрамовича спочатку немов би ворожі до моїх, а потім якимось чином згодні з ними.
Різкість тону з Єленою Давидівною. Напад на неї за приймання любови інших і пасивність до них у відносинах. Вона ж вимагає: будьте послідовні, — якщо по-вашому любов — дія, діла, то робіть ці діла, любіть мене дійово. Я теж послідовний: любов — це щось, що не міряється дією, отже, вимагати від мене активности в любові не можна. Олександер Абрамович розповів про жінку, яка, будучи пасивною, схудла від співстраждання з іншим. Я сказав, що такій любові — гріш ціна.
Приїзд Анни Іллівни. Вечеря. С. — 3.
25 грудня
Цілий день — гра в карти і знову філософування.
Втома і сум. Треба кінчати раз на все з Єленою Давидівною. 
Остаточно. Годі.
В наслідок такої постанови тиха журба і м’якість з Єленою Давидівною. Її дивування. Розмова пошепки при всіх про причину мого настрою. Чи не втома від костей? Абсолютно ні. А що ж є причиною? "Ви". — "Дурак!" Увечері перед сном. Надзвичайна ніжність на лиці і в очах. 
Потім у розмові з Кохою: "Я так его люблю!" І сльози в очах.Коха плаче, розповідаючи про це. А мені тяготно-сумно: завтра я дам їй листа, написаного вчора вночі. С. — 6.
26 грудня Листа передано. Задумливість. Майже ніякої зміни. Тільки наодинці з Кохою сказала: "Ну, значит, зто конец".
Розмова в моїй каюті. Остаточно ясно: нема того, що треба. 
Нема, чи впертість? Чи совісність відносно Свідрігайлова? Чи вірність? Чи відсутність бажань, хворість організму?
А лице страшне: сірий, Гумовий колір, маса дрібнесеньких, тонюсіньких, як обрізані волосинки, [ліній] круг очей і на лобі; тоненькі фіолетові жилки на щоках і яскраво шафранно-червоні намальовані уста. І чисті, гарні, милі-милі очі. Потиснули руки, ніяково посміхнулись і кінець. Але біль неймовірний цілий день. 
С. -9.
27 грудня
Надзвичайний, чисто фізичний біль учора був у грудях. І саме навкруг серця, трохи нижче. Мимоволі дивувався, слухаючи його і не знаходячи місця. І мимоволі пригадувався той біль, що був, коли Коха поїхала в Москву, а я до Варшави,106 на фронт. О, того болю тепер я вже не виніс би. А цей біль слабенький натяк на той. Але і з цим я ще сьогодні не можу впоратись як слід. 
С. -7.
28 грудня Збирався сісти за "СМ". Уже солодко війнуло в груди. Але хтось загрюкав дверима внизу. Коха покликала. І день пропав. 
Прийшов урядовець з Finanzamt’a з поліцаєм одбирати в мене валюту. Гидка, мерзенна сцена суперечки, мого гніву, погроз урядовців, гарячкове думання, як урятувати гроші, маневри Кохи, підозри урядовців, брехня, що гроші видавництва, телефон, віддача грошей, корон, з прихованням долярів і фунтів. Дрібно, мізерно, принизливо, огидно. Ні, найнеморальніша річ — злидні, вони роблять цілі народи жадібними, брутальними, нахабними, продажними. — Весь день отруєний.
Покупець вілли. Огляд. С. — 7.
29 грудня Подорож до Берліну. Побачення з Вировим. Чекають на мене в Празі. Але візи чеської не здобувають. — Вічні розмови в Німеччині: дорожнеча, валюта, Finanzamt’n, нахабство злидарів-німців.
Обід з Марком Григоровичем в Pschorr’a.107 Непохитність у "корабельних плянах". Мільйонні перспективи для Марка Григоровича. Але така ж непохитність у байдужості до фільму. 
Розуміється. С. — 7.
ЗО грудня
"СМ" — 3.
Знову огляд вілли покупцями. Двоє стареньких. Він — маленький, жовто-сивий, личко гладеньке, як білий камінчик, митий морем, очі чорненькі, кругленькі, але косі, ніколи з ними не зустрічаєшся. Вона — велика, червонолиця, з хорошими очима і загрубілими від роботи руками. Розповіли нам ціле життя своє, розписали хвороби дітей, всі пляни свої й пішли зворушені нашим прийомом. Мають сповістити, коли вияснять, чи можуть здобути валюти на виплату за віллу.
Надії і мрії. Італія. Місяць-два в Берліні.
31 грудня Митарства по Finanzamt’y в Берліні, виручання грошей з допомогою Вирового. Чекання у комісара. Безрезультатно: гроші ще не переслано.
У Віленських. Зустріч Нового Року. Таня. Задоволеність, що з нею поводяться як з особою, гідною уваги. Навмисне задає такі питання, щоб тільки їй відповідали.
Запрошено Єлену Давидівну на зустріч Нового Року. Запрошено Віленськими. Відповіла телефоном, що почуває себе хворою. Якщо буде краще, — прийде. Розуміється, їй не стало краще. Молодчина!
Тост — за поворот на Україну в 1924 році. С. — 5.
Ундервуд (замість Вундеркінд).
Косметическая (космическая) пыль. Розмова красноармійця з дамою.
На грудях таверни (каверни).
Молодий чоловік у вагоні в сірих гамашах з вивернутими вухами цілу дорогу обчищає великим напильником нігті, дратуючи і смішачи публіку.
Старий пан діккенсівського типу, високий, худий, з хворою ногою, яку тримає витягненою і спертою на свою палицю.

















































































