З А П И С Н И К ч. XIII
(1 січня 1924 — 31 грудня 1924)

1. I
У Віленських. Затишок тепло натопленої кімнати. Приємна сонливість. Знайомство з лікарем Тарасовим з Києва. Тепер — професором. Невеликий, бородатий, мудра тихість, спокійна ласкавість очей в окулярах. В науковій командировці. Вертає додому, на Україну. Уперте заговорювання по-українському. Наче ми були вже колись знайомі, — так виявляється з розмови. 
Дивно: все зустрічаю людей, з якими ніби колись був знайомий. 
Так вони говорять. А я не пам’ятаю зовсім. Звідси: ніяковість, а бути ввічливим не вмію, важко. Казав Тарасов Юлії Володимирівні: обранець нації, геній і ще щось. Ніяково і соромно. Чим же виправдаю такі слова й думки хоча б однієї людини?
Вечір з Мірними.1 Через них, через утому й ліньки залишились ще на одну ніч у Віленських. Мила, хороша пара [ці Мірні]. Обоє чорняві, вона тільки з рум’янцем і повнотою, а він з еспанською блідістю, еспаньйолкою і горбатим носом. У неї вигляд добродушности, а в дійсності тверда, енерґійна людина. 
І навпаки — він з своїм горбатим носом, еспаньйолкою і т.п. надзвичайно м’яка людина. С. — 5.
2. І
Дома. Спочивання від свят. Тиша. Сум від переходу до самоти від людей.
Кінець старого і початок нового року відзначається якимсь знаменним процесом у Росії. В середині РКП іде бурління. Бурління викликане крахом демагогії про світову революцію, НЕП’ом і злиднями робітництва. Хвилі страйків. Течії опозиції серед пролетаріяту. Неспокій по селах. Змови в армії. Все це викликає в РКП тривогу, шукання виходу, незгоду в думках, суперечки, навіть сварки. Можливий розкол партії, міжусобиця. Може врятувати тільки покращання загального становища. Але як? 
Визнанням совєтського уряду Європою? Великою позичкою? 
Моментальним розвитком продукції? Це єдине, що може врятувати. Але чи вдасться так швидко здобути позичку, хоча б і визнали? Європа визнає, щоб узяти вигідні концесії, а не щоб давати гроші. С. — 9.
3. І
Проби праці. Втома занадто велика. Стою перед кінцем "СМ", треба його зробити в доброму стані.
Від наших стареньких покупців ніякої вістки.
Новий рік, мабуть, ознаменується ще однією важливою подією: переходом влади в Англії до Робітничої Партії. Єксперимент не менш важливий, ніж наших бідних "комуністів". Вони вже здискредитували методи диктатури. Побачимо, як відзначиться метод реформізму.
Суперечки і сварки в РКП збільшуються. Витикаються інтимні факти. Знак поганий для РКП. Цікаво, чи викрутяться на цей раз. Чи вистачить сили в обох сторін переломити себе перед спільною небезпекою. Чи це вже неминучість, якої ніякою силою особистої чи групової волі перемогти не можна? Фатум? 
Історична необхідність, обов’язковий наслідок усього попереднього?.
Приїзд Глущенка. С. — 7.
4. І
Лист до Левіні. (З копіями листів до Шаповала).
Коха в Берліні в справах стипендії, продажу вілли, Кіпенгойєра і т.п. неприємностей. Цілий ланцюг цих неприємностей і прикростей. Безперервний, безупинний, нудний, втомлюючий ланцюг. Коли скінчиться? Коли хоч вона відпочине? Трудно, ох люто трудно бути мудрим у середніх злиднях. Легше у великому, болючому горі, легше в кричущому стражданні зберегти гідність, мудрість і велич духу, ніж у щоденних дрібних прикростях, що як піском засипають очі душі, дратують, знесилюють, засмічують і втомлюють до бажання лягти й не рухатись.
Про поворот на Україну, про можливість, про може вже недалекий час цього боюся думати, навмисне не думаю; організм сам собою виробляє попереджаючі методи: не думати, щоб потім не було удару від розчарування.
Неприємний нервовий стан увечері, насамоті. С. — 8.
5. I
Мороз. 16° Цельсія. "Соняшна машина" — 3.
Біль від Леночки пригасає, шерхне, вкривається попелом байдужости. Але часом як дмухне від якогось спомину, розгорне попіл і знову заболить. І тоді тягне написати їй щирого, довгого, ніжного й болючого для неї листа. Хочеться якось свою амбіцію притишити. А лист це може добре зробить. Але ... якось ліньки. Починаю і втомлено кидаю. Для чого, властиво? Що він може змінити? Та й чи хочу я якоїсь зміни? Куди вона така бідненька, нещасненька годиться? І стає нудно. А нудьга — убивча сфера для мікроба ніжности.
Скільки люду з величезним напруженням слідкують за процесом в РКП! І цікаво, що іменно "демократією" оперує опозиція. Бо чим іншим?
Здається, морози починають ущухати. Смішне: в Німеччині відморозив пальця, ні разу не одморозивши на Україні чи в Росії.
Незрозуміле захворювання шлунку. Надха.
Гудіння дротів. Не міг заснути. С. — 5.
6. І
-3°. Різкий перехід. "Соняшна машина" — 2.
Сьогодні має бути наша оповістка про продаж вілли.
З однієї п’єси: людина мала два щасливі дні: коли в’їхала в куплену віллу, і коли виїхала з неї, продавши. Я її дуже добре розумію.
У Єлени Давидівни, видно, ще не зовсім кінець. Принаймні в її свідомості цього кінця немає. Збиралася мені писати. Значить, ще немає чуття остаточної обірваности. Чи для натяку, чи щиро казала Косі (вчора вона з нею бачилась), ще могла б удавати, щоб зберегти відносини. Але не хоче такою ціною купувати їх. 
Чи не ждала вона, що Коха вхопиться і порадить удавати? Листа ж свого хотіла писати про свою ніжність. Цікаво, що вона думає з приводу цієї ніжности, якої природи вона?
Безсоння використав для обдумування кінця "СМ". Боюсь за нього. Боюсь занадто ясности фарб. Треба б наблизити до найбільшої реальности, не жертвуючи ясністю загального тону. Але вже втомився і хочу швидше приступити до пильнішої обробки всього закінчення. С. — 8.
 7. I
"Соняшна машина" — 5. "Соняшна машина" посувається так помалу, що бере вже нудьга. Хочеться швидше скінчити, розв’язати собі руки для іншої роботи, а кінець розтягується. І хто його знає, коли він буде.
Взагалі живемо в атмосфері непевности, невизначености в усьому. В політиці: непевність, невідомість кінця еміґрації, падіння большевиків, відродження української державности. 
Політична робота за кордоном. Залежить від подорожі до Праги, — непевність. Подорож до Праги? Непевність, чи матиму візу, — щось ніякої чутки.
Справа з Кіпенгойєром, постановки моїх п’єс. Непевно, ще вовтузимося з договором. — Українфільм? Непевно, невідомо, чи буде, чи не буде. — Відносини з Єленою Давидівною? Непевні, чудні, не закінчені ні так, ні сяк. Словом, нічого ні в чому немає певного, твердого, надійного. Все в сіренькому, нудному тумані, навіть контурів намітити не можна як слід. І в цій обстановці писати радісний, впевнений, "утверждающий" кінець "СМ"! С. — 8.
8. І
"Соняшна машина" — 8.
Контора сповістила, що оповістка мала grosster Erfolg,2 — біля двадцяти пропозицій купити. Розуміється, відразу ж розквіт усяких плянів, надій, мрій. Фантазія, підстьобнута цим батіжком, уже жене в Італію, до моря, до сонця. Але цікава людська природа: нам уже жаль продавати, шкода свого куточка, тиші, самостійности, уже лякає блуканина, безпритульність. Уже починаємо думати, чи не зберегти для себе цей хутір, а з містом якось улаштуватись, найняти там ще кімнату, їздити в мандрівки й т.п. В кожному разі сьогодні нам уже сумно.
Розклад РКП іде повільно. Очевидно, вони самі чудесно розуміють, що в цьому для них загибель. Але думається, що через рік становище виясниться остаточно. С. — 6.
9. І
"Соняшна машина" — 3+2.
Огляд вілли покупцями. Щоб не вбивати їх одразу віддаленням од Furstenwalde, придумано возити їх на візниках сюди. 
Бідна Коха, шануючи мій час і роботу, пішла пішки до Furstenwalde і привезла парочку. Він — лисий, біляво-рудий, з клаптиком сірої щетинки під носом замість вусів; вона — молода, пишнотіла, вигодована самиця. Але це не жінка, не дочка, а приятелька родини. Опис контори, очевидно, був перебільшено гарний, і тому помітне розчарування. Особливо ж віддалення, — не 25, а 45 хвилин пішки! Видно відразу, що не куплять. Дурно тільки Коха зустрічала, везла.
І от знову: вчора було шкода продавати, вчора гадалося, і була тверда певність, що відразу, моментально продамо, а сьогодні сумно, що покупець не схотів купувати, сьогодні вже знову думається, що ніхто тут, у Рауені, не купить, бо далеко від залізниці. І вже намічаємо пляни дальшого життя тут на хуторі. С. — 6.
10. І
"Соняшна машина" — 10.
Примітивна радість від потеплення.
Горіння від "СМ". Сам. Коха поїхала в Берлін виручати забрані фінанцаґентом гроші і за рукописом. В "каюті" сьогодні тепло, тихо, тільки Кеті часом грюкне дверима. Резі спить на хутрі біля ніг у мене, під гарячою стіною груби. Починається вітер. Звичайний, виючий, шарудливий, дряпаючий по стінах, грюкаючий чимсь.
Картка від Сірого. (Ніби 3-4-го вислано мені чеську візу).
Телефоную Косі до Єлени Давидівни. До телефону спочатку підходить сестра ЄД і "рекомендується": "сестра вашей любимицьі". Значить, ЄД за всяку ціну старається не виявити перед своїми нашого розриву. Очевидно, для цього й сама підходить до телефону і милим собі, веселеньким голосом закликає до себе, навіть упрошує. А я їй помагаю: навмисне запрошую до нас. Вона відмовляється, бо, мовляв, у нас дуже холодно. В конторі Коху підбадьорили: віллу неодмінно буде продано, бо такий же riesig billig3 продається! Побачимо. С. — 4-5.
11. І
"Соняшна машина" — 4.
Відчуваю перевтомленість від роботи. Мозок горить. Щемить ліва нога і рука. Треба б темп змінити, але ж стою при кінці, не можна.
Приємність привезла Коха з Берліну. 1) Мірні дуже захоплені "СМ". Вихваляли Косі річ гаряче. Приємно: перші читачі. Люди естетично і літературно розвинені, значить, деяку ціну їхня оцінка має. 2) Була довга нічна розмова Кохи з Єленою Давидівною.
Виявилась вірність моїх догадок: і причини шлюбу, і відношення до мене. Кінця вона не приймає, а "логічного кінця" не хоче допустити. "Через три дні він би до мене охолов." — "За що він може добре ставитись до мене: як жінка я не підходяща, як людина малоцінна для нього." Але радість, що було боляче.
І дивна річ: починає, здається, справджуватись моя загроза, чую кінчик нудьги. Все чудесно, ніжно, гарно, але без "логічного кінця", без боротьби за нього, без прагнення до цілі — пусто й нудно.
Finanzkommissar, здається, зробить ласку й поверне забрані гроші.
Візи до Чехії ще нема. С. — 6.
12. І
"Соняшна машина" — 6 + 61/г = 12 1/2.
Виразно почуваю перевтому. Щемління збільшується. Сон кепський. А ще трошки-трошки — і кінець.
Завтра ніби мають наїхати покупці вілли. Так запевняв посередник. Щось не віриться. Одначе, суму вже немає. Подихає весною. Уявляється, як тут буде, і шкода стає. Хоча продати просто треба. Треба грошей платити за переписку і переклади "СМ". Сотні долярів. А де їх узяти? Гонорару за "Нову Україну" не вистачить і десяту долю оплатити. І Косі треба дати спочинок, треба їй виїхати до Італії. Вона вже з Єленою Давидівною плянувала, як вони обидві поїдуть разом. А я приїду потім.
Немає сну. Ніч. Десь щось грюкає від вітру. І серце чомусь відчуваю в лівому боці. Погано.
ЦК РКП переміг опозицію. Надовго? Як би не вийшло, що переможена опозиція напре занадто сильно і проламає двері не тільки для партійної демократії.
Писання "СМ". С. — 0.
13. І
Кінець "Соняшної машини".
Всю ніч з 12 до 6 1/2 ранку писав у ліжку. І раптом, подивившись на дату, побачив, що 13-е, себто, Новий Рік за старим стилем. Значить, я новий рік зустрів у гарячці, в сп’янілості роботи. Що ж, якщо правда хоч у малій мірі, що цілий рік має бути таким, як зустрінуто його, то я дуже радий, хай буде гарячка і п’яність творчої праці цілий рік. Хоч би від цього й щеміли ноги й поболювало коло серця. (Помилка: сьогодні зустріч Нового Року за старим стилем).
Виявилась вірність моїх догадок: і причини шлюбу, і відношення до мене. Кінця вона не приймає, а "логічного кінця" не хоче допустити. "Через три дні він би до мене охолов." — "За що він може добре ставитись до мене: як жінка я не підходяща, як людина малоцінна для нього." Але радість, що було боляче.
І дивна річ: починає, здається, справджуватись моя загроза, чую кінчик нудьги. Все чудесно, ніжно, гарно, але без "логічного кінця", без боротьби за нього, без прагнення до цілі — пусто й нудно.
Finanzkommissar, здається, зробить ласку й поверне забрані гроші.
Візи до Чехії ще нема. С. — 6.
12. І
"Соняшна машина" — 6 + 61/г = 12 1/2.
Виразно почуваю перевтому. Щемління збільшується. Сон кепський. А ще трошки-трошки — і кінець.
Завтра ніби мають наїхати покупці вілли. Так запевняв посередник. Щось не віриться. Одначе, суму вже немає. Подихає весною. Уявляється, як тут буде, і шкода стає. Хоча продати просто треба. Треба грошей платити за переписку і переклади "СМ". Сотні долярів. А де їх узяти? Гонорару за "Нову Україну" не вистачить і десяту долю оплатити. І Косі треба дати спочинок, треба їй виїхати до Італії. Вона вже з Єленою Давидівною плянувала, як вони обидві поїдуть разом. А я приїду потім.
Немає сну. Ніч. Десь щось грюкає від вітру. І серце чомусь відчуваю в лівому боці. Погано.
ЦК РКП переміг опозицію. Надовго? Як би не вийшло, що переможена опозиція напре занадто сильно і проламає двері не тільки для партійної демократії.
Писання "СМ". С. — 0.
13. І
Кінець "Соняшної машини".
Всю ніч з 12 до 6 1/2 ранку писав у ліжку. І раптом, подивившись на дату, побачив, що 13-е, себто, Новий Рік за старим стилем. Значить, я новий рік зустрів у гарячці, в сп’янілості роботи. Що ж, якщо правда хоч у малій мірі, що цілий рік має бути таким, як зустрінуто його, то я дуже радий, хай буде гарячка і п’яність творчої праці цілий рік. Хоч би від цього й щеміли ноги й поболювало коло серця. (Помилка: сьогодні зустріч Нового Року за старим стилем).оліють самі загинути, ніж коритися цим... євреям. Антисемітський момент починає час від часу все виразніше пробиватися навіть у рядах РКП. Ох, тяжкі часи для єврейства приготували панове Зінов’єви! С. — 8.
16. І
Обдумування кінця "Соняшної машини" і статті з приводу Єдиного фронту.
Небо важке, темне, вітер зі Сходу, з морозом. Ріденькі, легкі сніжинки. Увечері сіре рівне світло від схованого під хмарами місяця.
Надзвичайний вибух статевого інстинкту в Резі. Цілий день спала. І раптом увечері почала чудно муркотіти, нявкати, качатись по землі. Коли береш її на руки, вона вигинає сідлом спину і сласно вся вихиляється. Коли її гладиш, розпушує хвоста, заверта його вбік і вся вивертається. І дедалі потяг стає таким дужим, владним, що вона нявчить, жаліється, качається по землі, обнявши лапками ніжку стільця і благально дивиться на нас, сподіваючись помочі. Випущена надвір, вона випускає закликаючий, жалібний нявкіт і зникає за будинком. Але надворі мороз, хутір самотньо спить, — не почути котам у селі її заклику. 
Бідна Резіна, як невчасно спав на неї заклик природи!
Лист до Василька. (Відповідь на протегування якомусь галицькому поетові Паніванові [записано невиразно]).
Лист Американському Товариству допомоги українським письменникам. (Подяка за 10 доларів). С. — 8.
17. І
Стан сплячки. Очевидно, після великого напруження останніх днів писання кінця "Соняшної машини".
Знову й знову переконуюсь, що розумові висновки мають силу тільки тоді, коли випливають не з гри інтелекту, а з комплексу: розуму, емоцій, напруження волі, з усього досвіду, і то повторного, вкоріненого. Коли ж є голі розумові тези, найкорисніші, найпрекрасніші, вони безсило, жалюгідно й ганебно відсуваються перед вибухами почуття, перед нервовим піднесенням або знеможенням. До цих явищ, очевидно, треба віднести і всі толстовські максіми про непротивлення злу й любови до ближнього. Вони раз-у-раз поступалися перед сильнішим комплексом. І виходило ніби лицемірство.
Ніколи не був свідком вияву такої імперативности закону статевого потягу в звірят, як тепер бачу на Резі. Особливо у самиць. Самиця ніби тільки приймає, кориться. А тут видно закулісний бік справи. Тут щире, гаряче, нестерпне страждання від незадоволення. С. — 8.
18. І
Подорож до Берліну. У Єлени Давидівни. І зараз же сонмище жінок: Нуца, Маруся, Таня. Вражіння чекальні на залізниці. Якась шамотня, незатишок, стисненість.
У Admirals Palast’i.5 Revue. Через нерозуміння мови — нудота. Маса червоно-рудих фарб, маса голих жіночих ніг, маса звуків, миготіння. Німецький дрібнобуржуазний патріотизм у формі все тих же пруських жандармів з шаблюками, перами на шапках, Fredericus Rex6 і т. д. Fredericus Rex надокучив і остогидів до злости. Уже тепер ідуть п’єси не про самого Fredericus’a, а про його kutscher’a, — потім, мабуть, підуть про любовниць, собак, штани.
Як все ж таки нетривко тримаються в людях їхні чесноти, вони одлуплюються від них, як штукатурка від більш-менш сильних струсів. Облупилась німецька чесність, акуратність, поважність, гідність. Хабарництво, злодійство, підлабузництво і т. д. стають майже нормальним явищем серед німців.
З Єленою Давидівною стає нудно. Гримаски, смішок робляться нудними, вбивають, як дим, всяку ніжність. С. — 3.
19. І
Одлига. 5°.
У Єлени Давидівни. Вранці хазяйка помешкання Шрайдера принесла Єлені Давидівні два листи від нього на ім’я самої ЄД і Дарусі (небоги Анни Іллівни). В листі до Єлени Давидівни сповіщалося, що він кінчає життя самогубством і просить ЄД потурбуватися Дарусею. З цього та з інших висловів можна судити, що між Шрайдером і Дарусею були якісь близькі відносини, — можливо, роман. Даруся труїлася, потім перед цим вони всі цілу ніч не спали, щось розбирали. Діставши листи, Єлена Давидівна, не дуже помітно хвилюючись, без переляку, без відчаю почала міркувати, що робити. Насамперед, розуміється, в поліцію. Потім кинулась шукати. Ми пішли. Вражіння, що він не вбив себе. Але як можна далі жити з цими людьми після таких листів? Це вже втретє замах на самогубство.
У Віленських. ЄД телефоном сповістила, що Шрайдера знайдено в ательє Хептової (порожньому). Він випустив газ і вже був непритомний. Приведено до пам’яти. Радість Кохи. Полегшення, звільнення від тягару, що наліг на плечі.
В Tauentzien Palast. Еспанка і танок гадюк. Модерна шансонетка про банани.
Дотики (непомітні, немов випадкові) Тамарочки. С. — 5.
20. І 
Одлига.
У Віленських. Візита чоловіка і жінки Діямандіді. Він — великий, високий, чорнявий, досить гарний, повільний у рухах і словах, як усі великі люди. Вона — також чорнява, матово-синювато-смуглява, з карими, чудними, не то косуватими, не то без чоловічків очима. "Любовно грубуваті" між собою, як сказала Коха. Вона гарна, з правильними рисами (вони греки), але як жінка — неприваблива. "Старушка" Ольга Василівна на обіді. Оченята жвавенькі. 
Сама мовчазна, але, видно, немає в неї теплоти, сердечности, старечої тихости.
У Мірних (запізнились на потяг, скористалися вільною годиною). Емігрантське життя. Вона заробляє редакторством якогось технічного відділу якогось видання російською мовою при якомусь німецькому підприємстві. Ждуть візи до Чехії, але безнадійно. Були раді візиті. Немов захоплені "Соняшною машиною".
А вражіння від Єлени Давидівни все більш і більш неприємне. Нудьга покриває навіть думки про неї. І інший сум уже бере, шкода навіть попереднього суму і болю.
Невдача з потягами. Втома. Нарешті дома. С. — 8.
21. І
Смерть Леніна.
Є віза до Праги.
Лист від Євгена Харлампійовича. (Виявляється, мого листа після свого монархічного виступу він не одержав. Гадає, що Юлія Миколаївна не передала йому, бо він тоді був хворий. Вона запевняє, що листа зовсім не одержувала. Неправда, бо від неї була відповідь на того листа. Хоче виступити з закликом вертатись на Україну, їхати будувати українську державність. Сам би поїхав, якби не боявся, що розстріляють. Але як [саме] хоче робити заклик: як зміновіхівець? Щось подібне проглядає в його листі).
Писання листа до Єлени Давидівни. "Перемога" її, досягнення мети, викликання нудьги своїм смішком. Два образи. В одному почуття зайшло вглиб, через те ніжність; у другому — тільки амбіція: фізична безсилість, безтемпераментність.
Ходіння Кохи до Ketschendorf за посвідченням від поліції для візи. "Перемога" ЦК РКП на конференції, ним самим підтасованій. Але ще кілька таких перемог, і бій розпочнеться.
Лист від Наді. (Немов би вже писала. Але видно, що ні. Має якийсь роман, що розігнав усіх друзів. Щось серйозне, чи що?). 
С. 8.
22. І
Писання листа до Єлени Давидівни. "Масенькая" чи "Леля"?
Лист до Марка Григоровича. (Умови Вальтера — 33% авторського гонорару — за переклад занадто тяжкі. Пропоную: звичайний гонорар з аркуша, плюс 10% з перших 10 тисяч видання).
Замість писання статті до "Нової України" читаю Жюль Берна.7 І що соромніше, то впертіше.
Знову повертаються морози. Знову в домі незатишно, сіро, хочеться цілий день лежати в ліжку.
Несподівана візита німця, торгівця Gross’a. їхав ніби в Rauen і по дорозі заїхав. Вийшло дуже ніяково, бо навіть роздягтися йому не запропонував. Кави не дав. Балакав з ним стиснено. Та ще цей столик з недоїдками ковбаси, сала. Чого йому треба було, тому німцеві? З докором: чому не заходимо до них у гості. 
Наче ми приятелювали та чогось розсердились. Купили в нього тільки кухню, а фотеля не замовили, бо хотів зідрати величезні гроші. Здається, підстави для візити зовсім незначні. С. — 8.
23. І
Макдоналд,8 поцілувавши руку королю, прийняв владу. В цьому цілуванні руки зазначено традицію, зв’язок з минулим, покора перед ним. З другого боку, ліберальна партія заявляє, що буде підтримувати уряд робітничої партії доти, доки та провадитиме її програму. Чи не говорить все це за те, що робітничій партії буде несила провадити свою політику, що вона буде скомпромітована і віра робітництва в СОЦІАЛІСТИЧНИЙ рух буде підірвана на якийсь час. В кожному разі я не думаю, що уряд Макдоналда довго пробуде при владі. Почнуться конфлікти з лібералами, ліберали об’єднаються з консерваторами, і добре ще коли Макдоналд подасть до димісії, а може бути, що почне виконувати, дійсно, програму лібералів. Тоді, безумовно, англійський пролетаріат почне колотися й боротися всередині себе. 
Побачимо.
Коха привезла з Берліну газети, в яких сповіщається про смерть Леніна. С. — 8.
24. І
Мороз. 10° Реомюра.
Лист одіслано до Єлени Давидівни. "Льоля" чи "масенькая"?
Подорож до Бескова за пасом.
Газети повні звісток про смерть Леніна. Ще так недавно совєтська преса сповіщала, що Ленін починає почувати себе краще, цікавиться дискусією, хутко повернеться до праці. Мерзенні спекулянти, вони навіть хворобою свого вчителя шантажували, але не розрахували, вони гадали, що Ленін довгенько ще пробуде в такому стані. Ну, тепер принаймні поле розчищене й боротьба між спадкоємцями виразно визначиться. Маса любить мати ідола, але ненавидить цурупалки від ідола. Теперішнє Політбюро є цурупалки від колишнього ідола. Нема в мене доброго почуття, яким міг би згадати Леніна. "Вчитель підлоти", — так його називали. Брутальність, лицемірство, єзуїтизм, нечесність з собою — покриває ті якості розуму й волі, якими він безперечно володів.
Непропорціонально сильне реагування на дрібні прикрості всяких Polizeiamt’iB9 та Finanzamt’iB. Треба на це звернути увагу. 
С. 7.
25. І
Стаття до "Нової України" з приводу Єдиного революційнодемократичного національного фронту.
Щоденний, буденний досвід доводить, як багато в діяльності людини значить такий чисто психічний момент, як воля. 
Якась таємна загадка лежить у цій силі людини, закладеній в її фізичному організмі. Нехіть до писання статті в мене була така, що при одній думці про неї я почував утому в усьому тілі, мозкову млявість, тупість. Я її малодушно відкладав до Праги, сподіваючись, що хтось інший напише на цю тему. Але вийшло так, що Коха поїхала до Берліну у справі паса, я ж лишився дома через те, що мені треба писати статтю. І от силою волі я переміг усю нехіть і цілий день писав так, наче мені ця тема є наймиліша, нова, захоплююча. З дев’ятої ранку до сьомої вечора, не відриваючись, я сиджу за роботою. І завтра сидітиму і хвилинки не прогуляю, бо моє сумління велить мені не обманювати Коху, яка вірить, що я тут працюю, яка через це терпить всякі прикрості й труднощі поїздки до Берліну та біганини по різних Amt’ax. Отже, можна силою волі примусити себе.
Несподіваний приїзд Кохи. Відповідь Єлени Давидівни. 
Обдумування ситуації. С. — 5.
26. І
Писання статті через недосипання і думок про Єлену Давидівну припинено.
Остаточний кінець з ЄД, — вона не "масенькая". Вона щиро й дуже здивована, як у мене могла виникнути "перша версія" з листа про "масеньку". Колись щось трохи було, потім усе пройшло. І тепер нічого нема. Ображена аналізою мотивів її шлюбу. Цим особливо зачеплена, бо в цьому, очевидно, найбільша правда. Словом, тепер мені виразно ясно, що з мого боку весь час була величезна помилка,що я уявляв собі зовсім іншу людину, навіть інші відносини, ніж вони в дійсності були. Це зі мною таке вперше. Аж не віриться мені. Переглядаю минулі факти, дрібні й більші, і вони ніби тільки підтверджують, скріпляють той образ. А тим часом видно, що це — помилка, що ніякої "масенької", ніякої боротьби не було у нас. Ну, в кожному разі після цього, здається, вже буде справжній кінець. Сумно, що такий кінець, але добре, що хоч якийнебудь. На її реагування на мого листа посилаю ще одного, закінчуючого. 
Констатую, що — не "масенькая", і даю зрозуміти, що помилився, що вона — тільки "Леля". Навіть докладнішої її відповіді мені не треба. Тепер почуття сорому починає мучити: як я міг так смішно помилитися? С. — 8.
27. І
Подорож до Праги.
Виїзд з Кохою до Берліну.
Цікаве явище'. Я сеї ночі бачив у сні, ніби в Кохи на нижній губі зробився герпес, прищик від гарячки. Він мене здивував, і мені стало прикро і досадно за Коху. "Знову в тебе герпес", — сказав я. "Знову" ніби зовсім ні до чого. Адже це у мене недавно був затяжний герпес, який страшенно мені надокучив. І моє передалося на Коху. Але більш цікаве те, що Коха, прокинувшись уночі, раптом відчула в себе на нижній губі, на тому самому місці, що я бачив його у сні, герпес. І подумала: "Знову герпес! Як це досадно". Вона виразно відчула в тому місці формування герпеса: печіння, легкий біль і навіть прищичок. Вранці ми розповіли одне одному наші нічні вражіння і були радісно вражені. Ніякого герпесу у Кохи немає. Питання: хто кому передав це телепатичним телеграфом?
Останні балачки про Єлену Давидівну. "Обман" цілком випалив "масенькую". Кохина рука стримала від "жорстокости ", від додатку в листі про "фіолетові прожилки" і зморшки. Це — моя поступка "герпесові".
У Віленських. Новини з Москви. Рух серед обивателя. "Іменини" з генштабістами. Обмірковування можливого військового перевороту.
Посланіє до Кускової.10 С. — 4.
28. І
Раненько з Кохою від Віленських. Мряка з дощиком. Прощання на вокзалі.
Намагання дорогою обміркувати всі питання. Але втома, духота у вагоні.
В Празі. Сірий з проектом відновити діяльність "Дзвона" за допомогою позички з Леґіобанку 500 тисяч корон. Мої сумніви. 
Незгода серед есерів та есдеків тягнеться далі, і в Сірого нема надії на залагодження.
В УГК. Шукання Шаповала телефоном. Безнадійна справа. 
На установчому зібранні молодих письменників. Почесним головою. Привітання моє.
У Шаповала. Проф. Орченко. Ніби з ним ми колись бачились. "Восторженньїй", чи улесливий? Причепився уважно до моєї особи, — та як я змінився.
Розмова з Шаповалом.11 Конференція есерів постановила розпочати політичну акцію. Послати мене і Шаповала до Англії до Макдоналда з метою пропаганди. Читання листа до Грушевського з приводу виїзду на Україну. Превознесення його в минулій діяльності як "голови української держави". На мою думку, від оголошення цього листа буде більше шкоди, ніж користи.
Пішки від Шаповала. Втома. Сон не йде. С. — 6.
29. І
В Празі, очевидно, думають, що я сюди переїду. Чекають від мене таких сил, яких я, боюсь, не маю. Сил, знання, витривалости, невтомности. Але ці сподівання перебільшені. Переді мною трудна задача: або відмовитись од усякої участи в громадсько-політичній акції, або виявити такі сили, яких нема, але на які чекають від мене. Сумно. 
У Шаповала. Обговорення справи чесько-українського видавництва і "Соняшної машини". Настоювання на переїзді до Праги. В кафе засідання: Шаповал, Григоріїв, Ґалаґан, Сірий, брат Шаповала і я. Мій погляд на ситуацію в Росії. 4 можливості: 1/ вибух зсередини знизу, 2/ військова диктатура, 3/ війна з Туреччиною, поразка і військова диктатура, 4/ коаліція большевиків з соціялістичними партіями.
Питання про консолідацію з есдеками. Проекти створення з нашої групи і Закордонної групи УСД однієї організації.
Побачення з Олесем і Гасенком. Вияснення Гасенком історії свого арешту в Румунії. Немов би тільки невинні відомості давав Дідушкові,12 який був там за шпигуна. Скрутне матеріальне становище Гасенка. Прохання допомоги: стипендії від чехів. Я обіцяв. Дав 100 корон, бо не мав чого їсти. Жахливий вигляд Олеся. Старе босяцьке пальто, яке ніколи не скидає, бо під ним ще гірше вбрання. Очі у спухлих зморшках. П’яний і амбітний. 
С. 7.
ЗО. І
Не виходить з голови Олесь. Людина, яка на очах гине і якій ніяк помогти не можна. Бо все, що для нього здобудеться, піде на пиво. Хвора, нещасна людина. "Українська хата".13 На всьому старанно накладена печатка Микити Юхимовича. Очевидно, назву цю дано в пам’ять журналу "Українська хата". Величезна столовка російсько-еміґрантського типу. Плями грубуватих емігрантських облич. 
М. К. Садовський,14 постарілий, схудлий, з посивілим, поріділим чубом, без колишньої величности й запалу, якийсь присмирілий, у старенькій шубі, нечистому комірчику. Мимоволі жаль торкає за серце бачити цю присмирілість з виразом якоїсь старечої дитячости на лиці. Препоганий борщ, препогана горілка, яку розбавив водою Ґалаґан, утворили не зовсім привабливе вражіння. Цілий день після того настрій і стан під знаком того обіду. Переїзд до Григорієва.
Втома. Холодне розміркування: надій на допомогу чехів дуже мало. А тому політична робота на широку скалю неможлива. А тому ... чи варто й зачіпати реалізацію Єдиного фронту? С. — 6.
31. І
Утік од сніданку в Григорієвих. У кафе з Олесем. Всі "дуже важливі" його справи й інформації про Грушевського та Христюка виявились дуже маленькими. Просто міркування Олеся, що Грушевський хотів приїхати до Праги, але есери затягли з відповіддю і стало zu spat.15 Виходить, що все залежало від швидкости відповіді есерів. Не його переконання, не інтереси національного і політичного характеру, а відповідь есерів.
Побачення з Гасенком. Ширше поінформування в румунській справі. Очевидно, все було на ґрунті комерційних справ. 
Пропозиція приїхати на хутір до нас і працювати війнула на нього холодом. Страшна це, справді, річ для такої людини. 
Буду пробувати добути йому чеську стипендію.
У Шаповала. Засідання з приводу Єдиного фронту. Склад. 
Участь Селянської Спілки16 і Робітничої Спілки. Але у фінансових справах виявилося, що, не вияснивши цього питання, не можна обмірковувати інші.
Утік од Шаповалової вечері, — занадто багато насходилось народу для бідної Ольги Філаретівни.
Вечеря на вулиці.
Поліція знову чогось шукає мене. Зверталась навіть до Нечаса. Біда з старанністю.
1.11
Побачення з Мазепою. Можливість порозуміння з есерами не виключена. Хоч з іншого боку говорив, що абсолютно виключена. Плутаність у словах. Але це, здається, вважається за справжню мову тверезого політика. Довго розповідав про історію своєї акції з новим журналом проти "Нової України". Очевидно, хотів виправдатись. Настійно висловлював побажання, щоб я переїхав до Праги. Одночасно видно було бажання настроїти мене проти Шаповала. Немов би той використовує моє ім’я. 
Дебати з приводу радянської демократії і знаменитої "автономії" есерів. Здається, щиро переконаний, що есери зрадили і потайки ведуть політику в напрямі федерації під натиском чехів. 
З цього я бачу, яка тут сприятлива атмосфера для всякого роду тяжких почувань і всякого бруду.
Гасенко мріє про віллу на французькій Рів’єрі. З метою спекуляції на франкові. І для життя. Показував проспекти, оферти. Дійсно, тисяч за 60-100 можна мати віллу. Але, бідолаха, він покищо позичає по 100 корон.
Засідання в УГК з приводу мого переїзду до Праги. "Необхідно". Але ... стою твердо на передумовах.17 С. — 6 1/2.
2.11
Лист од Кохи. (Самотність і туга проглядають з листа. Єлена Давидівна пригнічена знову моїм другим листом. Щось мені відписала. Ну, й Бог з нею. Принаймні, справжній кінець).
Інтерв’ю (літературне) для "Prager Presse"18 (Кушнір19 і Сірий).
У Шаповала. Самозакоханість, віра в свою величність доходять до того, що він з власною жінкою поводиться велично і з вибачливою вищістю згоджується принести води в глечику з кухні. "Принесу, принесу, Олюсю". І дивиться на мене з посмішкою, яка говорить: "Дивіться, як з великою людиною поводяться". "Я ж тут для всіх суверен".
У нього, каже, дві натури: одна великого вождя, провідника, соціяліста, перебудівника світу, а друга — ніжної людини, яка любить природу, "лосиків". Страшенно його тішить і підносить, що для розмови з ним зарані мельдуються навіть партійні товариші. Любить інтонації і вирази під Грушевського. "Аякже, якже". "Товариші".
Чужі думки, тількищо вислухані ним, зараз же передає так, наче вони його власні. Він — великий учений, соціолог. їде на соціологічний конгрес. А загалом — щаслива людина, бо вірить у свою великість, вибраність, величність і, мабуть, у геніяльність.
У Нечасів. Квартирка з двох кімнат. Сальончик,як на вітринах мебльових маґазинів. Новеньке, чистеньке "Biedermeier",20 але незатишно. Грубку натоплено так, що від неї пашить аж на другий кінець кімнати. Вечеря — "пишна". Яромір милий, дитячо-запальний. С. — 7.
3.11
Побачення з Інною Костянтинівною. Вражіння: щелепа поширшала, на зубах жовті цяточки, так ніби іржа в крейді, губи мокрі під час розмови; чудесні очі, ніс. Ніякої жіночої привабливости, тільки дратування легкодоступної жінки.
У Сірого. Велика кімната з череватим ліжком. Бідний Сіренький: все, що належить йому, він дуже вихваляє. Цим він себе піднімає, чи [що]? Отож і кімната ніби дуже гарна. А вона — так собі.
На обіді з Гасенком: такий самий франт, рум’яний, чистий, гладенько зачісаний, просто денді. Але під рум’янцем — туберкульозе. Під франтуватістю — ні копійки. Маса фантастичних проектів. Самовпевненість. Авантюризм думки.
Обіцяна візита до Олеся. Запрошений був ним у п’яному стані. Одначе, тверезим пам’ятав, нагадав через Гасенка. Страшний вигляд житла Олеся. Поганесенький брудний готельчик останнього ранґу. Невеличка кімнатка з трьома ліжками; залізна грубка в кутку, від якої жене нестерпною духотою; із стелі на мотузку звисає жовтенька, свічок на 15 електрична лямпочка. 
Злидні страшні на всьому. Я старався не дати запанувати ніяковості і розповідав про звірят, пташок, козу і т. п. Треба насамперед витягти їх з цього помешкання, знайти кімнату. С. — 7.
4.II
Чекання з Олесем на Сірого й Гасенка в кафе. Кушнір. 
Читання листа Мірного про "Соняшну машину" і проекти пропаганди й кампанії за "СМ".
В шиночках з Олесем. Макабрений вигляд шинків. П’яний Сірий з Лавровим.21 Опецькуватий дідок з товстим лицем і гострою борідкою, з улесливо-галицьким виразом. Дивна сердитість Сірого на Олеся і цілковите небажання допомогти шукати кімнату. У п’яному вигляді Сірий — аґресивний, злий, твердіший, ніж у тверезому стані.
Замовлення в конторі підшукати кімнату для Олеся.
Вечір у Гасенка. Його широкі пляни на Америку — за півроку не менш 3 000 долярів. Надії на особисте знайомство з Фордом.
Гріх. "Р". Невідомо для чого, через що, наче, дійсно, диявол сидить у людині, робиться зло самому собі. Моментально зник сон. Потім кошмари. Особливо один: жінка, подібна до Марфуші — вагітна. Помирає в неї мала дитина. Одночасно родить нову. Через це посміхається. Новонароджену дитину кладе тут же (вона якось випала з неї на підлогу) в слоїк з теплою водою. 
Я підходжу до слоїка, розглядаю дитину. Хлопчик, досить малий. 
Раптом уста його ворушаться, і я чую, як голівка шепоче: "Я хочу, чтоб закрьіли месяц". Мене проймає страшенний жах. Я відсуваюсь од дитини з таким виразом, що Марко Григорович підбігає і теж з жахом дивиться на мене. А я не можу вимовити ні слова. Прокидаюсь. С. — 7.
5.II
Каяття, дивування, невдоволення за "Р". Тупість.
Чекання листів від Кохи. Але нема нічого.
Інтерв’ю Кушніра не з’явилось. Очевидно, редакція відмовила. Ні, якщо "Соняшна машина" не створить уваги до українського імени, то ще не хутко будуть міститися наші інтерв’ю.
І фізично і морально гнітить учорашній, непотрібний, безглуздий, брудний вчинок з "Р". Падіння мучить. Панування бруду. Перед Geradehalter’OM соромно.
Всі балачки припинені до вияснення ґрунтовного питання про кошти. Маю дуже мало надії на успіх розмови з "сферами". 
Особисто буде приємно, бо сумління буде чисте і руки розв’язані. Можна присвятити всю увагу кампанії за "СМ".
На "Запорожцеві за Дунаєм".22 Замість оркестри — рояль. 
Декорації — на папері, примітивні. Невеличка сцена. Але Садовський в ролі Карася — зворушливий. Бідний, він, видно, старається вподобатись публіці, розсмішити її. Він уже не має тої королівської гідности, певности і nonchalance колишніх часів, яка була в його поставі, рухах, голосі. Тепер це — актор, який боїться публіки і запобігає її ласки. Сумно. Грузинка в ролі української актриси-співачки. Жінка грузинського есдека Айолли.23 Колишня княжна. Лице з японсько-татарськими очима, чорно-синім гладенько зачісаним волоссям і свіжою матовою смуглявістю.
Знайомство з артистами після вистави в ресторані. С. — 5.
6. II
Лист від Кохи. (Сумує, нудиться, жде, працює).
Питання визнання Соввлади цікавить і всю Европу й українську еміґрацію. Вважаю, що для української національної справи визнання Союзу Совєтських Республік є факт позитивний, бо цим самим визнається українська держава хоч би в "союзі", хоч би декоративно. Для Політбюра це комедія, але для Европи серйозний факт, і вона зовсім не має охоти грати комедії. В кожному разі, добре скористувавшись цим, ми можемо посунути розвиток державної української ідеї далі.
Шахи з Айолло. Виграв три партії. Піднесеність Айолло. (Грузин, але мабуть, з домішкою жидівської крови. Розумний, жвавий, але не робить вражіння сили).
У Шаповала. Невдалий метод умовляння мене переїхати до Праги: немов громада вважає мене за циніка, мінливого, жорстокого, егоцентричного, бездушного і т. п. Словом за людину, яка свої особисті інтереси ставить над усе і якій не можна ні в чому вірити. Цікаво, що Шаповал говорив це навіть з певною дозою задоволення. Правда, він зараз же старався примазати своїми зауваженнями, немов би він не вірить [в це]. Але все ж таки було видно, що він не тільки з метою мене умовити говорив це, але й дати мені зрозуміти, що він знає, за кого мене має українське громадянство. Досяг він протилежного, тільки ствердив мої думки про те, що не раз виникали, й нехіть до політичної роботи. С. — 6 1/2.
7. II
Задоволений Geradehalter’OM Вчорашня балачка з Шаповалом не лишила ніяких слідів. Нічого нового. Все вже було. Відповідальність перед своїм сумлінням, чесність з собою, свідоме жертвування своїм особистим для колективу, — це етичні тези, яких ніяке відношення окремих одиниць з українства не повинно стерти.
Візита до Масарика. Півгодинна розмова. Мої політичні позиції. Мій погляд на ситуацію в Росії. Чотири можливі форми падіння большевизму: 1) Військова диктатура, 2) Вибух знизу, громадянська війна, 3) Війна з Туреччиною. Міжнародні авантюри, перехід знову до військової диктатури, 4) Демократизація радянської влади. Стоїмо на 4-ій. Потреба матеріальних засобів для пропаганди цієї можливости. Згода Масарика. Без вагань, просто, щиро.
Відкладено візиту до Ґірси.
У Шаповала. Вечірка. Чекання пані Айолло. Вона в лазні. 
Співи українських і грузинських пісень. Дитячість її вдачі: "Явам конче хочу розповісти анекдот". "Він мені сказав, що я чутлива, як Ейфельова башта (Еолова арфа)". "Я хочу говорити дурниці". 
Одвертість, мила дитяча наївність.
На рефераті Штейнберґа24 "Нравственньїй лик революции". 
Штейнберґ. Христосик. Кроткі, розумні, лагідні очі і пухлі червоні уста. Кучерявість волосся. Не вимовляє "р".
У пивній всією компанією. Суперечка марксистів з народниками (Айолло і есери). Оповідання пані Айолло про Ausflug25 у Берліні, флірт, сором перед чоловіком. Боялась, а як приїхала, як війнуло рідним милим духом коханої людини, все пройшло. 
С. — 4 1/2.
8. II
Засідання з приводу організації Єдиного фронту. Обмірковування плятформи і бюджету. Розраховано на 150-200 тисяч чеських корон щомісячно.
Візита до Ґірси. Повторення розмови з Масариком.
Необхідність переселитися до Праги. Нехіть, тоскність. Як краще зробити для Кохи: чи разом тут оселитись, чи окремо, чи лишитись їй на хуторі. Гасенко пропонує поселити свою жінку разом з Кохою. Цікаво, як же це він зробить, не боячись повторення історії минулого року.
Не можу ще вкласти в голові, як улаштую свій час, як зможу літературно працювати при політичній роботі.
Гризуча туга за Кохою. Чомусь від неї давно нема листів. А виїхати в неділю, мабуть, неможливо буде. Тоді тільки у вівторок.
Засідання в УГК. Дві сутички з Шаповалом з приводу: 1) участи в соціалістичному клюбі, що організується руськими есерами. Шаповал, розуміється, не маючи сили й твердости відмовитись, обіцяв. 2) "Привілеї" приходити з запізненням на засідання. Очевидно, доведеться на цьому ґрунті мати й надалі сутички. С. — 7.
9. II
Від Кохи нема листів. Турбота й туга болюче ниють.
Побачення з Мазепою. Ідея-фікс: автономізм чи федералізм есерів. Доходить до манії. Про радянську демократію вже мови не було.
Засідання в Громадському Комітеті, перебите послом Яковлевим.26 (Молоде велике обличчя з глупо й ображено одвислою товстою нижньою губою, з сивосірим волоссям). Обговорення статуту і назви Єдиного фронту. "Український революційнодемократичний союз" або "Український союз трудової демократії." У Айоллів. Крихітне, на півтори кімнати помешкання чеського літератора Неймана.27 Лави попід стінами, перед лавами стіл. Замах на естетику. Нафтова лямпа. Під Шаґала28 малюнок (ніби має означати "Проститутка").
Князь Ерастов. Ніна Захарівна [Айолло], представляючи: "Ерастов. Титула не згадую, бо тепер не прийнято." (Молодий, чорно-рум’яний, простуватий грузин.) Подружжя Нижанківських,29 композитор і поетеса. Подібні одне на одного, тільки він бльондин, вона — брюнетка. Чудові, гарні очі в обох. Це та, що на вечорі колядок, спускаючись по сходах, так пильно і невідривно дивилась на мене, нагадавши мені очима наяду. Схвильованість Ніни Захарівни від інтриг пані Дорошенко, від її ультиматуму: якщо Ніна Захарівна братиме участь у концерті пам’яти Шевченка, то Дорошенко не буде виступати.
Реферат Айолло. Пестель,30 Нечаєв, Ленін. Цікаві паралелі. 
Шкода, що зім’ято паралелю Леніна.
В кафе до 1-ої години. С. — 5.
10. II
Туга цілий вечір болюче тягне до Рауену. Неспокій уже малює різні небезпеки. Все немиле, нецікаве. Здається, попрощався б з усіма, вийшов з кафе і швидко пішов би в Німеччину.
Обдумування промови на завтрішньому виступі.
Обід з Айоллами. Майже признання в коханні Ніні Захарівні. 
Зведення з мого боку на французьку ввічливість. Не спала всю ніч. Натяками давала зрозуміти, чому саме. Дитяча манера вимовляти "ж", "ч", "ш" як "з", "ц", "с" з "Авсґесльосен", "слусала" і т. д. Тим часом видно певну цікавість до Гасенка, наприклад, призначення з ним побачення у себе, потім у подруги француженки. Розповідь про свій роман у Берліні і про жаль, який має тепер тому, що не дійшла до краю. Очевидно, вже має визрілий намір дійти при першій же нагоді. Таку нагоду, напевно, шукає скрізь, де може. До цього часу ніби все були платонічні романи. Грузинська чеснота стояла на перешкоді. Чоловіка любить, він милий, хороший, рідний, але це таке звичайне, буденне, хочеться чогось нового, поетичного. Коли роман — вона добре працює, краще співає, голос стає звучнішим, дужчим. 
Вона це помітила. Висловлюючи до Веки майже признання в коханні, одночасно поспішає на побачення з Гасенком і навіть аж підпихає йти швидше.
У Шаповала. Лотоцький,3’ Шульгин32 на переговорах у справі Єдиного фронту з Шаповалом. Загальні балачки, обережний підхід. Сутичка з Шаповалом у справі "Нової України", відносно редагування. Я виразно заявив, що буде редагувати один "при ближчій участі таких то [й таких]". С. — 6.
11. II
Від Кохи все ж таки нема ні одного листа, ні одного рядка. 
Тривога вже стоїть важким, гнітючим туманом. Боюсь думати виразніше, щоб не кинути все й не виїхати першим потягом. Не можу припустити, щоб від лінощів не написала, але страшно думати, що там сталося щось лихе.
Розмова з Гасенком про Коху. "Ідеальна жінка". Найкраща, яку він коли де й бачив. Розповідав про неї гурту жінок. Мені радісно це чути. А тривога не вгаває, гнітить.
Диспут.33 "Сучасний політичний момент на Україні". Чи від утоми, чи від нездатности, чи від тої тягучости думки і мови, яку починаю останнім часом помічати в собі, говорив мляво, з довгими павзами, соромно-нудно, безбарвно, важко. Опоненти: Мазепа, Феденко, комуністи і Лотоцький виступали одноголосно з закидами в мінливості. Замість відповіді по суті питання оперували моїми якостями. Я, здається, зробив занадто різке відмежування від інодумаючих. Лотоцький, Мазепа і Феденко просто образились за петлюрівщину. Публіка (певна частина) сласно плескала на всяку лайку в мою адресу. Відповідь моя була живіша, хоч все одно мало мене задовольнила. Особливо соромно за дрібниці: що пальці дрижали, коли тримав аркушик паперу, що робив глупі жести на Zwischenruf’n34 Мазепи, що невдало, негідно тримався. Соромно з ґафи, якої допустився в самій промові. Здається, я переміг: заля майже однодушно плескала після закінчення. Русова35 сказала, потискаючи мені руку: "А все ж таки щирість усе перемагає".
12. II
Виїзд до Берліну.
В ресторані двірця в Дрездені.
Майже всю ніч не спав. Заснув, може, години на дві. Не виходили з розпаленої голови дебати. Закиди в егоцентризмі, в мотивах особистого характеру в політичній діяльності наганяли думки про те, що вже не раз виникало: про відхід од політичної роботи на довший час. І поруч з цим інші мотиви до цього ж самого: моє здоров’я занепадає. Щемління в ногах, гублення пам’яти, поганий сон, відчування серця, швидка втома, слаба чи — все це загрозливі, серйозні ознаки, з якими треба поважно рахуватись. В такому стані я не смію братися за політичну роботу, я не зможу провадити її як слід, я витрачатиму на неї колосальну кількість сил і губитиму себе. Я мушу радикально й рішуче взятися за відновлення, оздоровлення сну, нервів, пам’яти і взагалі сил. Поки цього не досягну, займатись політичною роботою я не можу. Мучить сором за виявлення себе не таким, яким я приїхав і тримався весь час до останніх днів. Я ослаб, розсердився, почув ворожість і став меншим, підрівнявся до членів тої еміґрантщини, яка лається. Я не встояв на тій висоті, з якої всі їхні сварки і крики здавались такими маленькими. А сповз із висоти, і сварки здалися більшими. Я не досяг об’єднання, ради якого їхав. І це ще раз показує, що треба боротися якнайсерйозніше з хоробливістю і занепадом сил.
Невдача з зустріччю Кохи в Берліні. С. — 6.
13. II
Відчуття заспокоєння, прибуття додому, коли приїхала Коха з Берліну. Розповіді.
Сором за свою безсилість у Празі не покидає. Завдання не виконано. Може, об’єктивно воно й добре, але суб’єктивно я не маю задоволення. Не витримав, не доніс самим собою покладеного завдання.
Втома залила всього. Захлинувся і не можу рухнути мозком. 
Треба рятуватись.
Від Єлени Давидівни лист точнісінько такого змісту, як я й гадав. "Льоля" і більш нічого. "Суто людська" любов виявилась у тому, що Льоля за зачеплену амбіцію почала шпигати чим могла. 
Весь комплекс почуттів і станів від усього вона визначає, як "розсердились". Аж дивно, що така дріб’язковість виявилась. 
Сумно, що в душі не лишилось "масенької". Померла. С. — 9.
21. II
Подорож до Берліну.
Побачення з "корабельним майстром" Воробйовим і Думбадзе в Miericke. "Корабельний майстер": бльондин, круглоголовий, лисуватий, лице спокійне, добродушне, твердувате. 
Обіцяння дати з корабельної справи певний процент на українську громадську роботу. Розмова з Думбадзе відносно політичних комбінацій з американцями. Немов би днів через 20 треба буде їхати до Америки в цих справах. Більше, мовляв, нічого певного сказати не може. З Парижу напише докладно. Немов би три телеграми має від американців у цій справі. Щось не маю довір’я. Ні слова про фільм.
Критика Віденськими Думбадзе. Викриття в ньому зажерливости, жадности. В історії з кораблями виявляє просто дурну скупість: не хоче дати авансу в 10 тисяч долярів. І може через це випустити всю справу, яка може дати йому мільйони. Інтрига Далінди з Думбадзе. Ворожнеча двох хижаків. Дивна, справді, зміна образу Думбадзе. Так лаяв і порочив Далінду, а сам їде до нього і просить помогти в справі кораблів. Далінда вимагає сатисфакції, комизиться, морально тріюмфує.
В Tauentzien Palast. Нудьга. С. — 4.
22. II
У Віденських. Фотографії.
У Глущенка. Модернізм його.
Ресторанчик "Тарьі-барьі", deutsch-russisch. Затишна півтьма. Вузенька заля, під стелею ліхтарі, задраповані трикутними абажурами. Чистенькі столики. Дуже ввічливий господар, — значить, мало гостей буває.
Шукання гіпнотизера-лікаря. Dr. Albert Moll. Науково обставлена крамничка. Обиватель з дипломом лікаря. Павук.
24. II
Писання статті з приводу "Єдиного фронту" — 2. 
Kaufer’a немає. Не схотів бути дурнем.
Вишукування в проспектах санаторії.
25. II
Чекання покупця хутора. Ніякого знаку його.
Поворот до заняття мовами з Кохою. Розмова французькою мовою.
26. II
Коха в Берліні: продавати папери і збирати інформацію про санаторію в Watler [нерозбірливе закінчення].
Я в ліжку: "хворий".
Розчарування: папери коштують мізерно мало. Крах усіх мрій і надій на гроші й можливість полікуватись.
Одначе воля до видужання не повинна бути ослаблена. 
До мети треба йти неухильно. Мусимо мати гроші на санаторію. 
Коли просто сказати, що нервовий стан вимагає лікування, нікого цим не зрушиш на найменшу поміч. Треба вразити чимсь сильним. У мене запалення легенів. Хвороба серйозна, вразлива. Вона об’єктивно легша за той нервовий стан, який мене нищить, але на стороннє око помітніша. Від наслідків її треба лікуватися в санаторії місяця півтора. Інакше загроза здоров’ю і нездатність до будь-якої роботи.
Стаття з приводу "Єдиного революційно-демократичного фронту". — 4. С. — 8.
27 II
Революція.
Хвороба. "Запалення легенів".
Читання Stekel’n.36 Вражаючі приклади автосуґестії на імпотенцію, на духові сили людини, на статеву здатність. Аналогія з собою. Пристосування психоаналітичного методу до себе. 
Викриття маси помилок і безсумнівного зв’язку всіх слабостей нервової системи з автосуґестією. Почуття можливости визволитися від впливів різних хоробливих нервових станів. Іскра захвату і здивування: невже від усього тяжкого, болючого, гнітючого, прийде визволення? Невже в дійсності нема ніякого ослаблення, винищення органів, а все це було головним чином суґестійовано самим собою? Переворот у відношенні до цих станів: не підлягання їм, не пристосування свого життя до них, не віра в них, як у реальні сили, а боротьба з ними, як з привидами, з шкідливими чадними випарами фантазії, сугестії. Радість і захват Кохи від визволення. Постанова її рішуче боротися з лінощами, з млявістю думки і за охоту до інтелектуальної праці. 
Цілий вечір обговорювання події. Читання Stekel’a, знов обмірковування і визволяння себе з-під влади довголітніх привидів. 
С. 7.
28. II
Революція.
Запалення легенів.
З самого ранку обмірковування нового стану духу. Перевірка, перегляд і пригадування фактів впливу духу, психіки над матеріяльним тілом. Випадки суґестії й автосуґестії. Хто боїться старости, твердить, що він старіється, що сили його слабшають, що він уже не може робити того й того, цим самим він посуває свій організм іменно до таких станів. Навпаки, самоствердження себе в житті, віра в свої сили, уперта завзятість у досягненні своїх цілей, все це скріпляє сили і навіть творить нові або відживлює занепалі. Часом стає вже дивно, як можна було так часто дозволяти понурим станам, слабостям опановувати собою, як можна було, наприклад, упродовж 20 літ суґестіювати себе в хворобі нервів. Тепер чергове, конкретне завдання: боротьба з впливом 20-літньої автосуґестії, боротьба за нормальний сон, за приголомшену автосуґестією силу мужчини. 
Я не тільки хочу, але й можу вернути до життя придушене, — це мусить бути і неодмінно буде раніш чи пізніш.
Приїзд Юлії Володимирівни. Ніяковість за мимовільний обман. Проведення ролей бездоганне.
Криза хвороби вночі. С. — 6.
29. II
Криза хвороби.
Температура нормальна. (Втома від балачок з Юлією Володимирівною і Кохою).
Листи Кохи до Шаповала, Вирового, Сірого, Чикаленка з приводу хвороби.
Необхідність тверезо і застережливо ставитись до нових методів життя. Наслідки (позитивні) "революції" можуть виявитись не одним скоком, не від одноразового, вибухового відкриття істини, не від щирого, захоплюючого бажання зміни, але упертою, настійною боротьбою з минулими станами, звичками, нахилами, створеними всім попереднім комплексом обставин і так само суґестивним методом реакції на життя.
Єлена Давидівна хоче завтра приїхати. їй сказано, що криза хвороби відбулася щасливо. Зауважено, що в нас холодно, незручно. Крім того, моє останнє листування відбувалося в таких тонах, що ніяково в очі дивитись. Мало того: їй повинно бути відомо, що вона для мене тепер людина байдужа й може навіть неприємна. Сама вона ще хвора після ґрипи, може навіть про людське око спокійно не їхати до Рауена. І все ж таки настійно їде. Для чого? Це загадка. Завтра можливо буде якесь розв’язання. Цікаво. Сон — препоганий. Від бурі? С. — 5.
Чому німці так різко і виразно змінилися після війни в своїх моральних якостях?
Однією з причин, на мою думку, є занепад віри в себе, в свою вищість, кращість і першість серед народів. Поразка вбила цю віру. Поразка ослабила ту страшенну енерґію, яка дозволяла Німеччині боротися майже проти всього світу. Вона звела їх з п’єдесталу народу богів. Опинившись на землі серед звичайних народів, німці відчули себе звичайними, вони перестали вірити у свою надзвичайність, у своє месіанство. їхня воля занепала. 
Придавлена приниженням, господарською скрутою, злиднями, вона покотилася легко по похилій площині звичайности. З сильних, хижих, загонисто-гордих, владних вони стали хитрими, злими, роздратованими, дріб’язковими. Чесність, гідність, брутальна непідкупність перетворились у підкупність, у запобігання перед грошовито-сильними, у розпусту хабарництва, шахрайства, шантажу і дрібного та й великого злодійства. Нещастя, злидні, приниження рідко створюють героїв, а частіше злодіїв. Німці, повіривши в свою звичайність, занадто легко покотились по цій стежці. Іноді навіть божевільна, помилкова віра може творити великі істини. І не завсігди істина творить силу і життя.
Ще один приклад значення самовіри: большевики. Віра в свою місію, у величність, у плянетарність робила їх невтомними, стійкими, вона діяла на довкілля й викликала часом пошану навіть у ворогів. Тепер вони гублять віру в себе. І моментально з занепадом цієї віри, стягнені з п’єдесталу півбогів, вони впадають у звичайність, стають звичайними, такими, як усі, і тоді вони самі і всі бачать, що вони, дійсно, як усі. Але це бачення робить їх гіршими, ніж усі, воно віднімає у них за законом інерції навіть звичайну волю опору, вони гойдаються в найбільшу глибінь звичайности, вони, побачивши себе звичайними, пускаються берега. Розчарування в собі приносить злу, відчайдушну гіркоту, розпущеність себе в звичайності й робить їх дрібними, жадібними, злими, розпутними, продажними, жадібними до особистих утіх, до малого і занадто тілесного.
Так само віра в себе діє й у кожної окремої людини.
1. Ill
Лист до санаторії Tannenhof у Friedrichroda. (Необхідність знати точні ціни, щоб не попасти під експлуатацію крамарів від медицини).
Минула ніч і трудний сон настійно висувають, підкреслюють необхідність позбавитись цього стану, здобути здоровий сон. Очевидно, не можна зважати на дорожнечу, треба неодмінно їхати до санаторії. Витрати повинні окупитися.
Здається, розгадка Єлени Давидівни буде цілком проста: вона не приїде. Обіцяла бути у нас о 1-ій, а вже 4-та година, а її нема. Чи не сказала, справді, Юлія Володимирівна по телефону, щоб не приїздила, як то за всяку ціну (з ревности) хотіла Єлена Давидівна зробити під приводом турботи про здоров’я?
Єлена Давидівна приїхала. Помітне хвилювання: блискучі очі, піднятий сміх. Підійшла і поцілувала хворого. Мова — піднесена. Коли Коха вийшла, настало мовчання, довге й чудне. У мене — дивний біль, туга і потяг. Відчування гострої, кричущої ніжности. Потім минуло. Вечір пройшов у мріях про Італію. 
Видно виразне, одверте бажання поїхати разом в Італію. Але повинна ж вона знати, що в Італії знову вибухне конфлікт, якщо не буде того, чого вимагається весь час тут? Що ж вона думає і чого хоче? Знову загадка? С. — 7.
2. Ill
Знов ніби колишні відносини з Єленою Давидівною: жартівливоніжні, сварливі, — навіть тут ми немов боремось і щось перемагаємо. Вона взяла на себе функцію завідуванням цигарками. Деспотично видає 5 штук на 3 години. А мені нормально треба 6 штук на 3 години. І цієї одної ні за що не хоче додати. В цій одній цигарці сенс її функції й деспотизму.
Знову мрії вголос про подорож до Італії. Очевидно, серйозно Єлена Давидівна хоче їхати, не раз про це думала. Навмисне піднімаю питання про те, що "посваримось", себто, що буду стояти на своїх позиціях. Униклива відповідь. Нема щирости в цієї людини!
3. Ill
Цілий день усе було добре. Єлена Давидівна справно виконувало функцію цигаркового цензора, видавала по 5 штук цигарок на 3 години, почувала себе рятувальницею здоров’я хворого, почувала задоволення людини, жертва якої не йде на марно. Увечері хворому було настільки добре, що навіть сіли грати в карти. І то на поцілунки або долари. Я мав програвати долари і вигравати поцілунки. І от у грі, ак а це раз-у-раз думав, найкраще виавлаютьса характери. Характер Єлени Давидівни у грі: лукавство, не строге відношенна до правильности гри, стоанна на формальній стороні, а не на суті.
Інцидент: післа напруженої гри з мошенством ЄД і Кохи а все таки виграв. Але виплата програшу була зроблена з таким вигладом, що краще б не вигравати і не затівати взагалі гри. 
Настрій став у всіх пригнічений.
Перед сном ЄД жорстоко мене розкритикувала перед Кохою. Я — не лицар. Я вбиваю в Косі "принцесу". Аґітаціа за "принцесу". Мені сумно: вони нічого не знають ці люди й судать не мене, а свою уаву про мене. С. — 4.
4. Ill
Виїзд Єлени Давидівни. Погано спала від "мрачньїх мьіслей".
У мене підналась температура. Прощаючись, сказав: "Які чудні і сумні наші відносини". Перепитала: "Сумні?" — "Так, сумні. Як тільки починає розгоратись ніжність, так неодмінно щось траплаєтьса, що зімне її й бахне по голові." Нічого не сказала, а, прощаючись, попрохала не сердитись. Улюблене слівце.
Приїзд Юлії Володимирівни. Нема спокою хворому. І знов настійна аґітаціа Кохи проти мене: вона повинна мати і те і друге й третє. Вона повинна переїхати до Берліну, не лишатиса в страшному Рауені, в самоті. І т. д. А ми винувато виправдуємось, доводимо, що ми любимо і Рауен, і самоту. Так ні, не повинні любити самоти, Коха не сміє почувати себе добре в Рауені, бо Юліа Володимирівна не любить самоти і почувала б себе погано в Рауені. І знову: а — "деспот" і нечутливий чоловік. 
С. 7. 
5. Ill
Приїзд Юлії Володимирівни.
6 III
Коха в Берліні за грошима на санаторію.
Стаття для "Нової України". С. — 7.
7. Ill
Докінчування статті "До питання про Єдиний фронт трудової демократії".
8. Ill
Виїзд із Рауену.
Докінчення перечитування статті "До питання про Єдиний фронт трудової демократії". Відіслання до Праги.
У Берлін з возиком і валізками.
Призначення побачення з Єленою Давидівною і Віленськими в кафе перед вокзалом. Єлені Давидівні на 6-у годину і Віленським на 7. Єлени Давидівни, звичайно, нема. Турбота, чи не вийшло якоїсь помилки з призначенням. Ні, помилки ніякої, вона просто поїхала в Целендорф до когось у гості.
Побачення з Віленськими і Мірним у кафе. Все очікували Єлену Давидівну. Але вона так і не прийшла. Гадання: очевидно, для неї там була весела компанія, або якась справа. У хазяїна, де вона була, совєтський, єврейський голос (по телефону). 
Прикре почуття від цього і постанова покінчити з цими дивними й неприємними відносинами. Зовсім спорожніло до неї відношення. С. — 2.-3.
9. Ill
Виїзд до санаторії.
Надзвичайний шум і гуркіт уночі на вулиці. Вражіння після тиші Рауена. Визиск готельщиків і швайцарів: за поганесеньку кімнатку за переночовану ніч довелось заплатити біля 9 марок!
Прощання з Кохою. Не в той вагон сів. Перебіг до потрібного. Все якось не так робиться.
Читання дорогою "Гріха" німецькою мовою.
Пересідка у Frottstadt’i. Нема потяга на Fredrichroda. Чекати 5 годин. У сільській корчомці. Родина шинкаря за кавою. Дитячий баль на горі над корчмою.
Надзвичайно пекуча туга за Кохою. Писання їй листів у корчмі і на станції. Нагадування про наші філософські постанови. Гумор, як реакція на дрібні прикрості, є найгігієнічніша і найбільш гідна річ.
На Леночкину неуважність не треба ні сердитись, ні ображатись, бо не вона винна, що ми для неї малоцінні, а ми самі, — треба бути цінним, тоді вона буде уважна і тягтиметься до нас.
Прибуття до санаторії. Вражіння — занадто елегантно.
Пекучий сум аж до бажання завтра тікати. С. — 8.
10. Ill
Страшенно строго написано в "Правилах", що сніданок від 8-ої до 9-ої. Одначе, о 8 з половиною ще ні одної душі в їдальні, і мені ніхто ніякого сніданку не дав. Усі ще сплять. Вранці елеґантність виявляється трохи пом’ятою і потертою.
Годівля, здається, в цій елеґантській санаторії поганесенька, голодний майже весь день.
Мабуть, утечу звідси. Якось воно не віриться мені, що зовнішніми засобами я позбудуся тих станів, які вкорінилися в моїй свідомості десятки років. Треба розпочати велику, довгу й уперту боротьбу з самим собою, всередині себе, в своїй "душі" — психіці. Треба себе суґестіювати в протилежний бік: до здоров’я, до віри в себе, до завзяття і зневаги до дрібних прикростей.
Написав у такому дусі листа до Кохи, попереджаючи, що через два тижні виїду.
Увечері стан безвільної мрійности. Тепла втома. Бажання не рухатись і віддати себе чужій волі. С. — 8.
11. Ill
Моя "мінливість": погодували краще, викупався, полежав на Liegekur,37 погуляв і вже думається, що, може, слід отак з місяць пожити без шарпанини, без недосипання, в тиші, з нормальним сном. Думаю, та вирішити не можу: залежатиме від грошей. 
Якщо лікар поставить ціни за лікування великі, прийдеться все одно тікати. І чудно: живуть тут люди, беруть собі що хочуть, на авта витрачають такі суми, які мені вистачили б на все лікування. А я не можу собі дозволити робити вштрикнення чи електризацію, бо це для мене задорого.
Написав і Косі про зміну "орієнтації".
Вислав на переклад Нижанківській початок "Соняшної машини". Забув написати, щоб швидше робила.
Поганий сон, невідомо від чого: підняття незрозуміле. Погода міняється? С. — 6.
12. Ill
Дістав "La Garjonne"38 в перекладі. Шуму книжка наробила величезного. Але вона з художньо-літературного погляду не варта того аж ніяк.
Гіпнотичний сеанс. Не хочу нічого писати, щоб не збивати того, може, хоч маленького впливу, на який надіюсь. "Боттічеллівська голівка". Миле, ніжне лице з гарними, ясними очима, милими устами і довгастим овалом. Нагадує весь час мені голівки Боттічеллі.39 Вигляд у неї зовсім молоденької дівчини років 17-18, а тим часом уже мати двох дітей. Живе в провінції Schwerin-Mecklenburg,40 але дуже нудиться, бо немає людей, нема товариства, подруг, — нікого. Все — філістери, нудні, безбарвні. "Концерт" у санаторії. Піяніст — д-р.... бравий, бадьорий, трохи крикливий пацієнт. Декламатор — актор з Гамбургу. Співачка — американка і співак — "Herr Erfurt aus Eisenach",41 як його представила хазяйка. Мило і трохи комічно. С. — 5.
13. Ill
Піднесеність знову відігнала сон. Чому таке підняття? Невідомо. Чому не міг спати? Невідомо. Як боротись? Невідомо. 
Гіпнотичний сеанс, звичайно, не поміг. Та й який це був сеанс! 
Що робити? Як боротись? Я мушу бути здоровим. Я хочу й буду мати здоровий сон і міцні нерви. Як тільки цього домогтися? Як найраціональніше, найдоцільніше? Цього ще я не знаю. І це займало думки всю ніч. Буду випробовувати ті методи, що дає санаторія з її досвідом. Побачу, який буде результат через 10 днів. 
Тоді вирішу, їхати чи лишатись далі.
Листи до Кохи і Юлії Володимирівни. "Боттічеллівська голівка" — уважно поглядає.
Прохід у ліс, на старі місця. Але сніг робить їх новими, чужими і нічого не викликається. Чи заклопотаність іншим перешкоджає спогадам?
Тверде рішення не чути шумів. Не слухати. Не давати виникати биттю серця. С. — 8.
14. Ill
Добрий сон зміцнив постанову боротися силою волі. Відмоився від гіпнотичних сеансів у лікаря. Болі в спині то з’являються, то (після душу й електризації) зникають. Самопочуття бадьоре, завзяте. Відчуваю збільшення сил. Охота до роботи. 
Загострення уваги. Більша вільність і легкість у німецькій мові. (Характерно це!). "Боттічеллівська голівка" — бідна дитина. Має безсоння. 
Спить не більше 2-3 годин. Надто останні чотири дні, як сказала. Що ж воно сталося в ці 4 дні? Обережно запитав, чи не новини якісь? Ні. Внутрішні причини. Прізвище її von Morgen. Так таки Morgen і більше нічого. Лікар досить безтактно сказав віца з приводу її прізвища, щось таке, що Frau von Morgen їздить von Morgen bis Abend.42 Американка von Renken (чи як її) прагне залицяння. Вже чіплялась до мене. "Боттічеллівська голівка" сказала, що вона "теж ревнує", бо мені подобаються всі жінки. 
С. — 7 1/2.
16. Ill
Картка з новосілля від Кохи і гостей. Безневинне привітання Єлени Давидівни, навіть названо "Кирильїч золотко". Так ніби нічого не сталось. Дивна людина.
Подорож на санках у гори. Inselsberg.43 Американка Fraulein von Renken, Frau von Morgen, Herr Erfurt aus Eisenach і я. Перед тим, як сідати, "Боттічеллівська голівка" навмисне посадила мене поруч з собою на задньому сидінні. R хотів сісти проти неї, але вона сказала, що там має сидіти Кала (американка). Одначе, коли прийшла та Кала, то запитала, де їй сідати. Голівка поставилась до цього байдуже, а проти неї сів Erfurt. Чому ж мені не дозволила? Чи не для того, щоб я був поруч? Розмова ніг і ліктів по дорозі це підтвердила. Миле потуплювання голови, затихання, невдалі відповіді, чудна задума.
Gasthaus на Inselsberg. Wandervogel’i44 на лижвах.
Патріотичні тюрінґські промови з патосом. Потім спів усіх по нотах, які тут же всім роздавалися разом з словами [до них].
Розвиток у коридорі початого в санках. Реагування малюни. "Все одно чи жити, чи померти". Гаряча аґітація. Прощання на сходах, злодійкувато ніжне, мовчазне. С. — 8.
17.111
Лист від Шаповала. (Війнуло всим тим, що загнало в цю санаторію. Виступи Гризька45 проти мене під голосним заголовком. "Українська інтеліґенція, совєтська влада (чи щось подібне) і Винниченко". Хоче виставити мене так, ніби я лаю українську інтеліґенцію, що працює на Україні. Методи боротьби брехнею найохочіше приймаються людьми слабенькими, нікчемними, бо вони — легкі, хоча наслідки їх абсолютно невигідні в кінцевому рахунку для тих, хто вжива таких методів).
До Праги доведеться їхати. Але мені думається, що на якийсь час я з Кохою поїду до Італії. "Боттічеллівська голівка" вийшла з сальону в коридор покурити. Я взяв її за руку і поцілував у руку. І таке почуття ніжности й гарячости спалахнуло в тілі, що малюна. ... Отже з цього видно, що річ у автосуґестії, що в певних умовах все може бути якнайкраще.
На сходах перед своєю кімнатою "БГ" швиденько притулилась щокою до мого лиця і втекла. С. — 7.
18.111
Боротьба з "демонами" чи (по Кохиному) з "чортиками" трохи збавила гостроту уваги. Але вона в глибині йде. Особливо вона скупчується на сні й на малюні. Коли тут буде перемога, то вона буде і по всьому фронту. "Боттічеллівська голівка" , здається, уникає мене. Чого? 
Під час Liegekur вона відвернулася від мого погляду. Неначе демонстративно це зробила, щоб показати мені, що вона цього не хоче. Добре.
Вечір. Втома. В сальоні за лямпою сидять дами і шиють. 
Нудно. "Боттічеллівська голівка" грає в шашки з хлопцем Detlef. 
Часом простягає руку так, що я з-під столу можу торкнутись до неї. І дивна, просто незрозуміла ніжність до цієї напівдівчинки загоряється в мені. Мені хочеться зробити їй все, щоб їй було приємно й радісно на душі. Але ж я з нею не можу навіть слова сказати насамоті. Вийшла курити. Трималась вона обережно і стояла так, щоб її було видно з дверей кухні. Коли я на неї подивився довгим поглядом, вона раптом загасила цигарку і поспішно пішла до сальону. Що з нею? Я пішов до себе. С. — 7.
19.111
"Боттічеллівська голівка" чогось смутна. Мені хочеться думати, що то від мого уникання її. Американка каже, що вона плакала. Що ніби їй доктор сказав щось сердито і тому вона в горі. Я сумніваюсь. "БГ" не така, щоб від розмови з доктором плакати. Чи так мені тільки хочеться думати?
Під час Liegekur уникав дивитись і балакати з "БГ". 
Можливо, їй дуже неприємно, що інші помічають мою увагу до неї, а її до мене. Хай їй буде спокійніше. "Боттічеллівська голівка" не пішла з нами rodeln.46 Я через годину повернувся і застав її саму в сальоні за співом. Мовчки підійшов, узяв за руку, потім нахилився, і вона впала в мої поцілунки. Кров шугнула в голову з такою силою, що майже зникло відчуття самого поцілунку. "БГ" не вечеряла і була в своїй кімнаті. Чого?
Концерт хором усіх пацієнтів [співом] народних німецьких пісень. Хотів утекти, але Empfangsdame47 спіймала і продержала до кінця.
Спав погано, голова горіла. С. — 4.
20.111
"Боттічеллівська голівка" — весела, ясна, привітна з усіма. 
На мене поглядає крадькома довгими й теплими очима.
Лист від Кохи і Єлени Давидівни. ЄД виїжджає додому на Кавказ. Сум і біль. Через це відмовився їхати з усіма на екскурсію на саночках. "БГ" була вражена і непорозуміло сумно дивилась на мене запитливими очима.
У лісі. Лист до ЄД. Ніжний і примирливий. Жаль, що обірвався шматок життя. Не вірю, що приїде за кордон.
Милий, любий лист від Кохи. Серце стискається від уяви її самоти в Рауені. Всі надії на продаж хутора. Тоді вона матиме все, що забажає. На місяць її в санаторію, а потім разом в Італію. 
Одягти її, заспокоїти, зняти з душі й розуму всі ці дрібниці!
Екскурсія була весела. "Боттічеллівська голівка" — ясна і весела. В коридорі за курінням я шепнув, що хочу її поцілувати. 
Вона весело спитала: "Зараз? Тут?" А я подумав, що вона така, що й це може.
Біль голови вночі. С. — 7.
21.111
Біль голови не проходить. Який це знак? Сон — трудний. 
Потреба чи? Чи підняття від душів і т. п.? Узяв душ, сиджу в лісі, голова не болить, але від рухів відчувається в черепі.
Ще на 10 днів мушу лишитись. Невідомо чого сумно, тоскно і тяжко мені. Це працюють мої "демони"? Хочу до Кохи безумно. 
Хочу вже праці, хочу руху.
Сусіда Liegekur Herr Erfurt ішов на пошту. "Боттічеллівська голівка" мала дати йому рекомендованого листа і пішла взяти його. Мала ніби прийти знову. Ми тоді були б самі. Не прийшла. 
Чому? Занадта обережність? Нудно? Чи що інше? 
Але яка все ж таки надзвичайна чутливість нервів: тоскно й тяжко було від зміни погоди, тому, очевидно, й голова боліла ці два дні. Тепер іде дощ. Після морозу. "Боттічеллівська голівка", прийшовши на Vesper,48 не подивилась і не сіла за мій стіл. З листом у руці. Значить, вона його тільки писала. Значить, неправду казала, що хоче тільки передати листа Erfurt’oei, — значить, не хотіла бути наодинці зі мною. Що ж це має означати? Цікаво.
Катання на санках з американкою. Розповідь її про "БГ": легковажна, з усіма фліртує. їдуть удвох у неділю на побачення з якимсь молодим добродієм, який був тут і фліртував з "БГ". Очевидно, кохання. Цікаво стежити далі за цією жіночкою.
22.111
Вчора: пішов rodeln з американкою і довідався дещо нове про "Боттічеллівську голівку". Легковажна, фліртує з усіма. 
Шкода. Попсувався образ дівчинки-жінки, безпосередньої і щирої.
Тримався з нею стримано, а з іншими навпаки. І вона відразу посмутніла, притихла, сиділа осторонь сама і хмуро олівцем щось черкала на зеленому пакетику. Очевидно, ждала, щоб з голлу всі перейшли до сальону, бо як тільки американка Кала виявила бажання співати, зараз же схопилась і чекаючи подивилась на мене. В коридорі я спитав: "Чого ви мене уникаєте?" Вона тільки глянула, нічого не відповіла і пройшла до сальону. І відразу сіла за піяніно і почала грати українські пісні. Я знов її запитав, і вона відповіла, що я сам знаю через що. 
Але флірт очима з актором-візаві, мабуть, трохи був, бо дуже схвилювалась, коли я натякнув про це, і гаряче почала домагатися, щоб я сказав, де і з ким я її помітив. Бо, очевидно, вона думала, фліртуючи, чи видно мені її, і вирішила, що не може бути видно тому, що я її не можу бачити за столом у своєму ряду. А того й не подумала, що в дзеркалі проти неї — той самий актор, на обличчі якого мені все було видно.
Розводиться з чоловіком і хоче аж до розводу просидіти в санаторії ще місяців два-три.
Щодо побачення зі мною в Берліні, то, видно, їй хочеться, але ще не ясно, коли й як це можна зробити. Хотілось перед відходом до кімнат попрощатися зі мною, як слід, але пацієнти заважали. Навмисне забігла до хворої сусідки й шепнула мені, щоб почекав у коридорі, але знову перешкодили. С. — 4.
Санаторія Tannenhof.49 Dr. Bieling — невеличкий, плечі немов би горбаті, стрижена сива голова, ніс широкий в основі й загострений на кінці, тонкі уста з підстриженими вусами. Крізь пенсне не можна вхопити погляду, все здається, що доктор дивиться кудись повз себе. З пацієнтами поводиться жартівливо, неповажно. Часто приходить увечері до сальону і танцює разом з усіма, горбато несучи спину в фокстроті. Особливої прозорливости в своїй професії не помітно. Уважности не багато. У проспектах сказано, що він спеціяліст з нервових хвороб і практикує гіпноз. Насправді цього сказати не можна. Практики гіпнозу в нього, видно, було мало, і він не вміє вживати його. Плутається в словах, чується непевність, невмілість. Садовить, велить заплющити очі й спати, а сам відходить від столу, шарудить паперами, грюкотить шухлядами, заводить годинника, словом, нудиться і розважається. А в коридорі дзвінки, тупотіння ніг, грюкіт дверей. Значить, не розуміє потрібної обстановки. Не розуміє ваги настрою в таких випадках, усе робить занадто прозаїчно, без відповідної серйозности і навіть урочистости, які повинні підготовчим способом діяти на пацієнта.
Жінка лікаря. Також маленька і також горбата, якась безформено квадратова таракуцка. Але лице симпатичне й розумне, хоч здоров’ям не вилискує, не зважаючи на санаторію. 
Любить малярство, сама малює (дилетантськи), цікавиться мистецтвом, виписує журнал по малярству, має дочку, яка колись навіть серйозно вчилася малярства, але вийшла заміж і закинула. Відносини з чоловіком, з її слів, гармонійні, один із щасливих шлюбів, є товариші, кохані і рідні. Троє дітей, на виховання яких пішло все життя. Її теорія: діти в однакових умовах виховання виходять неоднаковими тому, що мають від батьків неоднакові елементи. Коли батьки не в гармонії між собою, у дитини їхні елементи в розладі, виходить натура дисгармонічна. Також часом танцює з пацієнтами фокстрот. Не зважаючи на свою негарну постать та немолоді літа, вона все ж таки закохується в пацієнтів. З розповідей пацієнтів виясняється навіть ціла романтична інтриґа, в якій докторша бере жваву участь, себто, ревнує д-ра Троймлера, в якого ніби закохана, до його жінки і до фрау Руссек, яка теж ніби закохана в Троймлера. Так що коли Троймлери виїжджали з санаторії, то докторша, нехтуючи матеріяльними втратами в майбутньому, дуже холодно попрощалася з фрау Руссек. З цього приводу серед пацієнтів іде жвава дискусія, власне, й не дискусія, а однодушний осуд докторші. Д-р Троймлер. Середніх літ, ставний, весь голений, досить гарний, квадратове лице з невеликими темними очима, на одному кругле опукле скло (монокль). Жвавий, з усіма привітний, перший починає розмову, без вагання, без серйозности, трохи фамільярно. Любить похльостувати по плечах і спині кожного. "Боттічеллівську голівку" тріпає по щічках і пригинає їй голову згори. Лікується шостий тиждень, хутко виїжджає. За професією юрист, служить в якомусь великому паперовому концерні юридичним консультантом. Розповідав півгодини про себе: має родину, трьох дорослих дітей, мусить, звичайно, багато працювати, але й щось для себе мати. Тому любить музику (справді, грає майстерно на роялі), любить філософію, — найкращий час у нього — ніч, коли він у себе в кімнаті лишається з книжками. (Підкреслено: кімната-спальня окрема від жінчиної). Спить не більше трьох годин на добу. (?) Мав сердечний припадок, привезли в першій (теж підкреслено) клясі лежачого. Перші дні ходив отак (згорбився). Тепер же мускули, он які! (Стискується кулак і згинається рука. А у ванні теж показував і ніяких мускулів я не бачив). Головне в житті: опанувати своєю волею, поставити дух вище тіла, загнуздати свої пристрасті. Очевидно, працює над собою в цьому напрямі і почав саме тепер, бо говорить з запалом неофіта. Мені радив неодмінно кинути курити, від тютюну збільшується хворість нервів. 
Трохи шумний у веселощах і крикливий у сміхові. Очевидно, ради бажання підняти настрій в товаристві.
"Боттічеллівська голівка" або фрау фон Морґен.
Молодесенька, худенька, струнка з білявою голівкою, яка нагадує голівки Боттічеллі: великі, гарні зеленкувато-блакитні очі, високе чоло і довгасте підборіддя. Уста тонкого, чистого рисунку; білі, рівні, гарного обрізу зуби; посмішка надзвичайно мила, чиста, приваблива. Видно, соромлива, хоч соромливість притамована вихованням. На обличчі дитяча ніжність, сама як дівчинка, але замужем і має двох дітей. Як засоромиться або зрадіє, любить робити правою рукою такий рух, наче стріляє з револьвера, витягаючи два пальці (великий, як курок, а вказівний, як дуло), а решту складаючи. Або ж, розповідаючи про щось, особливо про гарне, робить плавний, гарний рух рівно витягненою долонею, як при пластичному танці. В санаторії вже п’ять тижнів і, як каже, має бути ще 4-5 тижнів. Має безсоння. 
Спить, каже, не більше 2-3 годин за ніч. Багато курить і дуже зайнята цигарками. Знає всі марки, купує дорогі по 10-15 пфенінґів штука, охоче роздає. Як дитина ховається з курінням, бо їй лікарем заборонено більше двох цигарок курити. Заміжнє життя, мабуть, нещасливе. Виводжу з того, що сказала: три роки вже не співає. А в перший рік заміжжя трохи [співала]. Більше нічого не говорить. Живе в Шверін-Мекленбурзі. Місто — 40 000 населення. Каже, що нудьга страшенна, нема людей. Ні подруг, ні друзів, ні родичів цікавих нема, — філістери, купці. Хто її чоловік, рідня — не говорить.
Любить спорт, знає теніс, поло, верхи їздить, плаває, човном править, у футбол грає. Охоче і гарно танцює фокстрот. 
Починає виявляти до мене деяку жіночу увагу. Виявляється увага в тому, що хоче бути зі мною чи на проході, чи в сальоні. 
Все дивиться, коли я виходжу з сальону курити, чи не йду я вже зовсім. Часом кличе зійти до них униз. Іноді подивиться трохи довше, ніж слід. Докторша вже дещо помітила, якусь близькість між нами (око досвідчене!) і коли "Боттічеллівська голівка" пересіла з одного столика, що був візаві до мене, [до іншого], назад за мене, докторша з усмішкою показала мені на це. Фрау Морґен це помітила й, обурюючись, сказала, що це з боку докторші "taktlos".50 До вечора ходить у спортивних штанях і різних Jacke, то зеленій, то жовтій, то блакитній. Увечері, як і всі, вдягається, але не в дуже пишні сукні, тільки замість штанів одягає спідницю. Коли я з приводу нудьги у Шверіні сказав їй, що вона — революціонерка, вона відповіла "може бути". Отже, не накинулась на цей, до певної міри, комплімент, а прийняла просто і трохи задумливо. Хотіла б змінити життя, стати артисткою, але, очевидно, родинні обставини навіть думати про це не дозволяють. Та й боїться, що веселе життя артистичного світу затягне її, бо вона веселе життя любить, і не встоїть перед спокусами. А це не дасть змоги працювати у своєму фаху. На мої запевнення, що не конче всі артистки провадять гуляще життя, відповіла, що сумнівається [в цьому]. [Розповідь]* людей приносить ще деякі дані: любить кокетувати, мала багато "романів" у санаторії (принаймні це виходить з оповідань подруги-американки). Вражіння як від дівчинки з часом трохи зменшується. Любить ніби жартом робити величні пози, закидаючи голівку догори, спускаючи очі і роблячи милу міну устами, свіжими, дитячими. (Поцілунки, одначе, зовсім не дитячі, цілком "досвідчені" ).
* В оригіналі написано помилково "Розвиток". Фройляйн фон Ренкен (Американка) (Дивись календарні нотатки).
Американська німкеня. Кругла голівка на довгому тілі. Трохи пухлі бруднувато-червоного кольору щоки, з пористою шкірою. 
Кирпатенький носик і круглі, невеличкі очі. Немолода, подекуди зрадливі зморшки. Каже: має 25 років. Можна дати більше. Походить з німецької родини, що переселилась до Америки. Батько — представник фірми якогось шампанського (Sekt) в Америці. 
Але як вийшла заборона алькоголю в Америці, він зруйнувався. 
Колись, вона розповідає, у них було величезне помешкання, повар, льокаї, покоївка, а тепер помешкання невеличке й ніякої прислуги. Три роки вона їздить по Европі, зупиняючись у готелях і пансіонах. Розповідає, що мала жениха молодшого за себе (20 років). Через те, що молодий, батько не погодився дати дозволу на шлюб. Настійно, по декілька разів про це розповідає. Вражіння: хоче всім сказати, що вона не така вже, щоб її ніхто не міг покохати і взяти за жінку. Якщо ж вона лишається дівчиною, то це через отаку драму. Робить чудні горлові звуки риплячим тембром: "А-о". Співає. Голос маленький, на високих нотах трохи вискливий, на низьких рипучий. Коли виконує трудні речі, її ніяково слухати. Волосся солом’яно-біле, іржаві брови. Хоче кохати. Накидається на всякого нового мужчину, але через деякий час переконується, що її охоче мають за друга, а всі залицяння й кохання йдуть до фрау фон Морґен, яка, за її словами, має якийсь шарм. З огляду на поганий матеріальний стан, шукає якоїсь посади. Здається, сподівається мати [роботу] тут же, в санаторії. Через це щоранку ходить до бюра і помагає провадити контору. Здається, їй доктор Білінґ щось обіцяв. Через це ж вона уникає (сама каже) відносин з "БГ", бо та легковажна (курить, заводить романи). Вона ж хоче бути цілком чемною, розсудливою, слухатись д-ра Білінґа і виконувати всі його приписи.
Ерфурт із Айзенаху (так його голосно представив з відтінком гумору "Sanitatsrat"51). Представник якоїсь страхової фірми в Айзенаху. Має бюро в 16 чоловік ([говорить] тоном недбалої, байдужої гордости). Невеличкий тупий носик, окуляри (золоті). Спортивне вбрання, яке в свята та неділю міняється на синенький костюмчик або жакет. (Усі неділю відзначають як свято новим убранням. Звідси звичай жидів в Україні у свята прибиратись. Занесено з Европи). Буває в санаторії часто по кілька тижнів. Коли запитує, ворушить губами і часто навіть пошепки вимовляє питання. Пошарпується головою, шиєю, плечем.
Веппер. Великий, білотілий, рум’яний, волосся червонуватожовте, щільно стрижене. Не без гумору. Коли виїжджав д-р Ніс, він склав йому дотепну промову на його якості. Але скромний. Збавляв у санаторії жир. Через те мав спеціяльну Дієту.
Фрау Бойтир (чи Бойтер) — повна, дуже повна. Лице миле, тиха, з великими тихими блакитними очима. Подібна до портретів Катерини II, що в підручниках з історії. Мовчазна, але лагідна посмішка і ласкаво-тихий погляд роблять вражіння, що з нею балакаєш. Іноді всі добродушно з неї підсміюються, але без зла.
Детлеф, хлопчина літ 12-13. Бліде, довгасте лице, живі темні очі, стрижене каштанове з чубчиком спереду волосся. 
Зуби випинаються вперед. Веселий, балакучий, грайливий, сміхотливий. Підхоплює всі вирази дорослих, переспівує їхні пісні. "Пень!" "Saubere Sache", "durchschossen"52 — улюблені його вирази, які повторює раз-у-раз. Кидається перед Liegekur на всіх сл. [незакінчене речення].
23.ІІІ
Перший день весни й тепла. Сонце. Дощ.
З "Боттічеллівською голівкою", як з усякою поезією в житті, не все допаду. Листування під час "Liegekur" вияснило, що ця дитинка не зовсім ясна мені. Дитинка чи просто молоденька дамочка, яка знічев’я фліртує зо всіма? Я запитав її про це записочкою, і вона нічого, звичайно, не могла відповісти. Але на побачення в ліс не хоче вийти. В записці підкреслила місце про розсудливість. На це я відповів, що, значить, вона не дитина, бо діти переважно нерозсудливі (unvernunftig). За столом під час вечері ця розсудлива дитинка трошки кокетувала з актором. 
Потім вона з компанією пішла в кіно. Я відмовився. Вона разів зо два забігала до сальону, закликаючи Калу йти з ними. Та байдуже відмовлялась. "БГ" для чогось другим разом показала мені ноти руського романсу Мусорґського.53 Для чого це їй треба було притьмом показувати? Я з дуже серйозним виглядом похвалив ноти й більш нічого не сказав.
Сьогодні вона поїхала (з американкою) до Eisenach на побачення з якимсь залицяльником.
Чекаю грузинок. Хотять мені зробити сюрприз, а самі його матимуть: потягу з Frottstadt’y аж до 8-ої години вечора нема, п’ять годин чекати!! Буду рятувати їх автом, якщо приїдуть.
Не приїхали. Чекав на двірці. Тільки "БГ" та американка приїхали. Навмисне сховався. Стояння під дощем під соснами.
З " БГ" тільки привітався і відразу зник. Фотографії дітей бігцем подивився. С. — 7.
 24.111
Дощ, сонце, дощ, хмарно, вогко, тепло.
Лист, знову лист з іменин, колективний і п’яний. Єлена Давидівна також підписалася. Знову п’є за моє здоров’я. Чи не забагато вже того здоров'я?
Сильний душ проти "чортиків". "Ручка" як лік для сну. 
Легше. Сон — кращий.
Ніяких політичних звісток. Що діється там?
Справи Маркушки погані. Кораблі зраджують. Совєтські злодії щось переборщили і все, здається, розбилось. Думбадзе таємно діє проти Маркушки з Воробйовим. Далінда копає яму Думбадзові. Хто з них жулик? Чи, швидше, обидва?
І Ґалаґан 1 Шаповал, очевидно, незадоволені, що я заявив про Революційно-Демократичний Союз в доповіді. Мають рацію. Соромно. Не тримаю себе у вірних, "чортик".
З "Боттічеллівською голівкою" — холод і уникання. На її запитливі, чекаючі погляди не відповідаю. З нею стараюсь не бути. За обідом не було з актором кокетування, навіть сміху та балачок. На Liegekur писав записки і не дивився. Не долежавши цілу годину, пішла в хату. На Vesper не з’явилась. Американка понесла їй чай у кімнату. О 6 1/2 зійшов униз: там грали з "Тоски".54 Значить, американка і "БГ". Зустріла тихим, ніжним, просячим поглядом. Сказала для чогось, що їй дуже пошкодила риба за обідом. Тому, мовляв, з Liegekur пішла й на Vesper не вийшла. По вечері зараз же відійшла від актора й прийшла в сальон. Примирення і вияснення. Вона зовсім, зовсім не дивилась на актора. А моїх поглядів не може виносити, бо... Довго не міг добитися чому. Аж коли я сказав, що мене хвилюють її погляди, по її сміхові й очах бачив, що в неї те ж саме. Легкі, ніжні дотики рук. Випадкові торкання до пальців. Гра в шашки й зустрічі очима. Перед 10-ою раптом узяла свою склянку молока і попрощалася з усіма і зі мною. Тоді я попрощався і пішов за нею. На сходах перед її кімнатою відбулось підписання миру: глибокий, зі стогоном болю поцілунок. Молоко, що держала в лівій руці, розхлюпалось на підлогу й на килим. Відчуття уст, язика її, зубів і ... розірваности, чогось недокінченого. С. — 7.
Фрідріхрода. 24. Ill 2455 Ліґегалль. Ді,56 Ерфурт, фрау фон Морґен, фройляйн Блюменрайх і родичка доктора Білінґа. Дія по обіді. Дійових осіб тільки двоє: Ді і "Боттічеллівська голівка". Дія без слів. За сценою шумить ліс і потік. Гавкає рвучким, нетерплячим гавкотом собачка. Ерфурт, закривши, закутавши голову хусткою, посопує носом, з ввічливости повернувшись лицем до дам. (Він чомусь розділив їх, безцеремонно забравши собі ліґештуль її, а їй давши свій і таким чином відділивши її від Ді. Вона, видно, була невдоволена, але настоювати було незручно, що вона хоче іменно поруч з Ді лежати). Ліс шумить. Безшумно сунуть кудлаті хмарини, потроху розтаючи в густу, рівну млу.
Дія без слів за столом. Говорять очі, вії, руки і рухи. Блакитно-зелені очі час від часу повертаються до просто зелених, жагуче шукаючи і прохаючи їх погляду. Зелені, мимохідь зустрівшись, відразу ж відходять, повертаються до записок, і рука старанно пише. А блакитно-зелені очі закриваються повіками й довго непорушно лежать, — до нової спроби. Але й нова не дає нічого.
Ліс шумить. Ерфурт посоплює. Непорушними згортками лежать у кутку дві мовчазні недійові особи. "БГ" встає і йде, хоча ще нема 4-ої години. Вона мовчки пропонує Ді свою подушку, але він мовчки й неґативно крутить головою, не приймаючи разом і її погляду. Ерфурт підводить голову, і "БГ" пропонує йому подушку. Він бере, смачно підкладає собі під голову і дрімає далі.
25. Ill
Лист до Гасенка з нагадуванням про його борг Вировому.
Втома. Зміна погоди відбивається просто з математичною закономірністю.
Вечір у сальоні. Невдача з перекладом українських пісень. 
Неохота. Розмова з "Боттічеллівською голівкою" під акомпаньямент балачки дам та їхніх поглядів на нас. Розповідь "БГ" про американку та її слухняність перед д-ом Білінґом. Щоб догодити йому, вона заявила "БГ", що не буде з нею дружити, бо "БГ" легковажна, а вона хоче мати посаду в д-ра Білінґа. 
Розповідь "БГ" про свій розвод з чоловіком та про якусь свою великодушність. Прощання на сходах. Знову поцілунок з язиком і стогоном. С. — 7.
25. Ill 24
Читаю Шопенгауера "Афоризми і максіми". Дивно, що цю людину прийнято вважати за песиміста. Песиміст — людина, що не вірить у можливість щастя. З цього погляду Шопенгауера песимістом назвати ніяк не можна. Він у щастя вірить. Різниця його з евдемоністами лише в методах здійснення щастя і розуміння цієї тями, в змісті її. Різниця — не суттєва. Бо невідомо, чи можна знайти багато евдемоністів, які були б згодні між собою в понятті щастя та його змісті. Щастя, на думку Шопенгауера, полягає у відсутності страждання. Але це саме, власне, казав і Епікур, великий оптиміст, немов би цілковита протилежність Шопенгауерові. Його атараксія по суті нічим не відрізняється від нірвани Шопенгауера. "Мудрий є артист життя" — вираз Епікура. 
А Шопенгауер дає докладні вказівки, як робити своє життя щасливим, аж до поради по дві години денно ходити на прохід. 
Так само щодо заходів і засобів досягнення атараксії чи нірвани ці дві "протилежності" майже зовсім погоджуються. І для одного і для другого зверхні, скороминучі втіхи мають неґативний характер: влада, багатство, розкоші, тілесні надужиття — це не є засоби досягнення щастя.
Але як визначити тяму "щастя"? Що саме є змістом його? 
Взагалі мені здається, що один з гріхів людської абстракції — це тяма. Людський розум від природи, очевидно, має нахил до монізму. (Чи не через те, що "один" легше, ніж "два", і багато?). 
Всю багатофарбність, багатосторонність життєвого потоку людині хочеться звести до однієї фарби, до одного тону, до однієї назви. І назву придумано: "щастя". Але як рух матерії і світла не може дати однієї постійної фізичної фарби, так і рух життя в нас й освітлення його нашою свідомістю теж не можуть дати одного постійного тону. Це — така ж сама омана, як абстракція Бога, як втілення в одному образі гіпертрофованих обраних якостей людей.
Але, очевидно, потреба формулювати вічне прагнення людини до доброго імперативно для неї висуває цю тяму.
Звичайно, найзагальніша формула це: відсутність злого (страждання). Найзагальніша, але й найнепевніша. Бо в цю формулу входять два елементи, які не можуть ужитися разом. 
Відсутність страждання це не є стан летаргії, в якому всі функції живої істоти завмирають. Рух лишається. А закони руху не припускають нічого до стояння на одному місці. Вперед або назад, але розвиток якийсь усе таки мусить бути. Отож утримати свій стан на одній якійсь границі між стражданням і втіхоюрадістю, на невтральній зоні надзвичайно трудно. Коли ж це вдається зробити, то настає іменно той самий другий елемент, який обумовлює Шопенгауерівське щастя: нудьга. Нудьга не погоджується з відсутністю руху. Вона вимагає його, вимагає посування, дії. А дія нищить невтральну зону і порушує всю концепцію атараксії і нірвани.
26. Ill
Лист до Кохи з приводу виїзду з санаторії. Вагання: якщо виїду на 10 днів раніш, збережу 200 марок, які можна віддати Леночці на дорогу. Але саме тепер перелам у лікуванні й хотілось би побути хоч місяць, щоб перевірити як слід, чого варта санаторія і чи слід на неї покладати надії. "Боттічеллівська голівка" мовчазна, не дивиться, не посміхається. Каятта за вчорашнє на сходах? Постанова бути розсудливою? Нудьга? Але дивна річ: мені зовсім байдуже. І вона чомусь уже не зворушує й не хвилює. Тому, що все це складне? 
Що все одно нічого не може з цього бути? Чи просто збайдужів? Я задоволений, що вчора пообіцяв їй не дивитись на неї і сьогодні чесно виконував обіцянку. Вона могла б спати, коли б хотіла. В лісі вирішив: їхати додому і віддати Леночці ці 200 марок, які тут прожив би. Об’єктивно — шкода не докінчити перевірки, кидати лікування, але так легше [буде] і краще.
Вагання: чи не додержати ще курсу лікування хоч з тиждень? "Боттічеллівська голівка" здивована, засмучена, але, здається, не вірить, що я їду у вівторок. Ну, то повірить. С. — 7.
26. Ill 24
Дійові особи ті самі. Сонце то входить, то виходить. "Боттічеллівська голівка" лежить непорушно. Вчора Ді надокучив їй поглядами. Увечері він пообіцяв їй не дивитись більше на неї і не перешкоджати їй спати. Вчора ж увечері була втома, сум — очевидно, від погоди. "БГ" розповіла мені спочатку про американку, що та на бажання д-ра Білінґа перестала з нею дружити. "БГ", мовляв, легковажна, порядна дівчина з нею не повинна мати ніякої дружби. І через те, мовляв, американка зриває [з нею] дружні відносини. Цікаво, що саме це казала американка. " БГ" дуже обурена цим. Вона б на місці американки ніколи б так не зробила. Ді спробував трохи виправдати американку, пояснюючи таке її поводження бажанням зайняти посаду у д-ра Білінґа. Але " БГ" на це зауважила, що, будучи навіть бідною, вона б ні за що так не вчинила.
Після того було "прощання" на сходах. Вона вже була стомлена і хотіла йти спати. Ді вийшов покурити і спитав, чи нема в неї якоїнебудь книжки. Ні, немає в неї. Ну, то нема то й нема. Але поза цим вона показала знаками, що на сходах чи в кімнаті хтось є, тому тут небезпечно. І пішла. Але зразу ж з’явилася з книжкою. Вона була дуже зацікавлена, щоб Ді конче мав книжку. Вона йому простягла її зі сходів униз. Але, звичайно, він поспішив підійти по сходах нагору. І тут разом з книжкою взяв те, мого вона ніби й зовсім не намірялася дати. І знову в судорожних руках, у глитанні поцілунку чулася довго стримувана жага, жадібність.
Майже два роки хутко, як вона не живе з чоловіком. Чому? 
Не говорить. Хоче розвестися, але він не дає згоди. Ніби дасть згоду на тій умові, що йому лишаться діти, обидва хлопчики. 
Вона ж згодна, щоб йому одного, а їй другого, хоч це й тяжко. 
Він, очевидно, шантажує дітьми і на розвід згоди не хоче дати. 
Але вона ніби має якийсь спосіб примусити його згодитись на розвід, та не хоче вживати його з великодушности. Чому, живучи в одному помешканні майже два роки, вони не чоловік і жінка? Чому іменно він не хоче, а вона хоче? Чому великодушність? Ді сказав, що догадується про спосіб. Але сказати не може тепер. Може пізніше. Очевидно, статеве безсилля чоловіка. Просто і сумно.
Сьогодні "БГ" чомусь не дивиться, не посміхається, не звертає уваги. Чи своєю щирістю незадоволена, чи тим, що на сходах було?
27. III.
Цілий день вагання: їхати чи лишитись? Знову: воля не є якесь окреме почуття, сила чи здібність. Взагалі ніякої волі нема. Є сила того чи іншого емоціонального чи інтелектуального стану. Вирішення, викінченість того чи іншого стану — це і є воля; ця викінченість прагне перейти в акцію, дію, здійснення. 
Коли борються два рівносильні стани, тоді так звана воля паралізована. І зрозуміло: нема викінчености стану, нема оволодіння ним істоти, нема прагнення перейти до самоздійснення, в закінчення і остаточне рішення. Сьогодні моя "воля" була паралізована, бо боролись два стани: бажання зберегти для Леночки гроші, виявити до неї увагу, дружність, стати в пригоді; з другого боку бажання довести до кінця своє лікування, пожити ще якийсь час спокійно, побути з "Боттічеллівською голівкою" і щось ... вияснити. Але на вечір з’ясувалось: зробити цю маленьку жертву для Леночки приємніше, бажаніше, ніж лікування і "Боттічеллівська голівка". І моя "воля" вже не вагається. Бо я готовий завтра їхати, мені вже треба здійснити викінчене бажання.
На завтра призначено побачення з "Боттічеллівською голівкою" в лісі. Мабуть, нічого не вийде. Одержала телеграму від чоловіка, щоб завтра їхати в Берлін. Сказала, що не поїде.
Невідомо. С. — 6 1/2.
28. Ill
14-та річниця шлюбу.
Туман.
Привітання від Кохи з роковинами шлюбу: квіти й лист, зміст якого, на жаль, не виправдую, але який дає мені глибоку радість.
Абсолютно неморальне моє поводження з "Боттічеллівською голівкою": ми цілий вечір стояли в коридорі і балакали переважно на тему шлюбу і відносин між чоловіком і жінкою. 
Спочатку в сальоні. В голлі знову під гітару пацієнта зачали концерт народних німецьких пісень. Я від жаху втік до себе. "Боттічеллівська голівка" в цей час про щось балакала з актором. Потім вона втекла до сальону. Настрій у неї був пригнічений, але на кінець балачки прояснів і очі знову засвітились. 
Вживаю навмисне методи суґестії доброго. Не хвалю, не говорю компліментів, а серйозно, переконано і щиро видобуваю з неї ті хороші риси, які є в дійсності, й підкреслюю їх. Виставляючи їх так, я досягаю того, що на них звертаю її особливу увагу й закріпляю їх.
На сходах звичне прощання з тихим стогоном. І несподівано поцілувала мою руку. Вночі раптом згадав про це (було зовсім забув), і якось усе її відношення до мене виявилось глибшим, серйознішим. Чи вийде ж сьогодні на побачення? "Боттічеллівська голівка" відмовилась від побачення. Демонстративно з актором за Vesper’oM. Ще раз відмова на сходах. В лісі, в тумані. Постанова: їхати додому. "БГ" з актором Gebhardt’OM у голлі. "Чого так зненацька їдете?" — "Знаєте, справи". — Сумна, притихла вечеря. "БГ" в сальоні з Detlef’oM грає в шашки. Я в голлі. Несподівано лист від "БГ" і потім прощання на сходах й у дверях її кімнати. С. — 5.
29. Ill
Виїзд з Friedrichroda. Туман.
Лист від "Боттічеллівської голівки". (Жалкує, що так toricht und kindisch57 не вийшла. Коли б знала, що вийду, вийшла б неодмінно. Уникала мене через те, що боялась мене і себе (підкреслено). Має приїхати до Берліну і потребуватиме моєї поради і допомоги).
При прощанні у дверях очі були такі п’яні, затуманені, журні, віддані. Руку цілувала, жадібно притулила до лиця й оголених грудей. На запитання чи любить, тихо кивнула головою і прошепотіла "ja".
Лист до "Боттічеллівської голівки". (Сум від її відмови. Нерозуміння. Біль від нерозуміння, від її відмови. Вона мене прогнала з Friedrichroda. Вірю, що вона на цей раз дотримає слова і приїде до Берліну). Ніжна, мила, хороша "Боттічеллівська голівка" . (І Д. була така розкрита, напружена й покірна!).
Проводжання Fraulein von Rapatt. Вислови одвертої закоханости, й [мої] тяготи від цього.
Сум. Туман. В очах рухи, жести й посмішка "Боттічеллівської голівки".
Весь з Nuschi, радість думання про неї.
Похабна гра очима й язиком у вагоні з жіночкою з прекрасними блискучими сіро-зеленими очима. Її хвилювання, підняття, зідхання, розкривання рота й сціплювання зубів. В Берліні на пероні призначення побачення на п’ятницю в кафе Vaterland.
Зустріч Кохи і Леночки. Радість і піднесеність. Увага Леночки: розпитування про Friedrichroda, романи, ревнощі. 
Ночування у Віленських. С. — 8.
ЗО. Ill
Дивна річ: я більше не відчуваю Леночки. Мене не хвилюють дотики до неї, мені не важно, чи вона почуває щось до мене, чи ні. Її ревниві розпитування, ненатуральний смішок, її від’їзд, — ніщо мене не зачіпає. Я повен Nuschi, її посмішкою, її щирим, дитячим признанням, її бажанням загладити свою помилку каяттям, що не вийшла, що прогнала мене з Friedrichroda. Я згадую всі її жести, слова, рухи, погляди, і це мене сповнює зворушенням і ніжністю. Я балакаю з іншими, а сам думаю, що саме може тепер робити Нуші. Я з сумом уявляю, як вона може кокетувати з Gebhardt’oM і потроху мене забути. Але моя ніжність така велика, шо я готовий бажати їй радости з Gebhardt’oM.
Коха — прекрасна, зворушливо велика. Ніжність моя до неї така, що може втопити ніжність до Нуші. Коха поза законом, бо її бажання для мене закон. Одне її слово, і бідна, люба Нуші буде відставлена, віднесена в скриню забуття.
Додому, в Рауен! С. — 8.
31. Ill
Хмарний, холодний, тяжкий день. Почуття втоми, дражливости, безпричинного невдоволення. Півень, гиндик, — усе дратує. Отто занадто марудиться з грубами, всім грюкає. Liegekur по обіді, Коха в Fremdenzimmer,58 але [нерозбірливо].
В душі цілий день Nuschi.
Прохід до FOrstenwalde за душом і Liegestuhl’OM.59 По дорозі отямлення і пригадання наших постанов. І відразу зміна стану й настрою. Сором, каяття, заспокоєння, прояснення думок, почування зменшення тягару в усьому тілі.
Увечері 1-ий гіпнотичний сеанс. Верональ. Довго не вдавалося заснути. Слідкування за словами Кохи, перевірка їх, невдоволення. Засипання і прокидання. Крик Резі на веранді й роздратування. Знову сон. І під час сну поява Кохи. Прокидання і знову сон. С. — 8.
1. IV
День радости повної і великої.
Обтирання холодною водою.
Стан після гіпнози. Надзвичайна радість, піднесеність, відчуття щастя життя, легкости, бадьорости. До цього прилучився лист від Нуші, повен зворушливих признань і кохання. 
Вона, напр., бачила мене вві сні. Немов би я ввійшов до її кімнати і сказав, що я лишаюсь, і ми були "so glocklich".60 Як саме? 
Вона нічого не почуває до Gebhardt’a, це не є der Fall. Вона признається в тому, що не така хороша, як то можна думати, — вона брехала, обманювала і крилася, але в основі вона не погана і хоче бути кращою і потребує помочі.
Сонце світило буйно, щедро і під його теплом писав відповідь Нуші.
До Кохи почуття радісної, вдячної любови і потягу весь час. 
Трошки сп’янілість, але Коха блаженно сказала, що я в гіпнотичному сні раз відповів їй на запитання, але не зовсім виразно.
Копання на городі, рух на сонці й повітрі.
Увечері складено цілу програму "наказу". Сон прийшов дуже швидко.
Лист до Нуші. Образ її стоїть живий, повний незрозумілої, зворушливої приваби. С. — 8.
2. IV
Не зважаючи на вітер, почування радости й повноти життя. 
Любовність до людей проміниться з душі бездумно, не "теоретично", а просто й природно, як тепло від жарини.
Копання городу. Безперестанні, раптові хвилі радости й захвату. Коха викликає зворушення й таку ніжність, що готовий стояти на колінах перед нею. Прага здається порохнявою, вогкою ямою, куди треба везти свою соняшну радість.
Особливо радісно хвилює удача в гіпнотичній спробі. Значить, можна. Значить, ми можемо ще тісніше, ще глибше пройти одне в одного й помагати. Нас ще хвилює новизна дії, таємничість процесу, загадковість, немов би якась надприродність, хоча природнішого нічого більше не може бути.
Сон без вероналю. Удачно. Спав 8 годин. Ще прокидався вночі, але спав міцно і здорово. С. — 8.
3. IV
Радість не хвилями припливає, а спокійно, затишно тече в душі. Може тому, що день холодний, дуже вітряний, непривітний. Копаю в городі, читаю газети, балакаю з Кохою, — поверхня душі рівнорадісна й ясна.
Лист до Нуші, поза чергою, без її відповіді. Голод на неї. 
Давно не мав таких почувань. Золотиться осінь? Ого, не скидається ще на осінь. Не хочу й не буде. Боротимусь до останнього.
Приїзд Леночки викликає стиснення і думку, чи не переб’є вона намічений розпорядок боротьби?
Вже прокидається бажання праці в журналі й політиці. Ще рано. Ще треба дати вигулятись ґрунтові. Ще треба багато відвойовувати.
Вибух слабости й відчаю. Ганьба. Невдалий сеанс гіпнози: Коха втомлена була. Замість того — чи. Малюна спочатку — камінь, потім знесилля. І відразу вихор зневір’я, відчаю, гніву, думок про марність. Від цього постанова: за всяку ціну забезпечити себе від можливого скандалу з Нуші, мати при собі певний засіб. Це надасть певности і знищить гальмуючі психічні впливи. 
С. — 5.
4. IV
Сонце.
Лист до Нуші.
Коха в Берліні — по гроші (стипендія) і засіб, що має забезпечити від невдачі з Нуші. Читаю книгу про гіпнозу і ще виразніше бачу, як безпідставно я вчора впав у зневір’я. Дійсно, як каже Коха, я раз-у-раз вимагаю відразу все. Чуда надзвичайного і моментального я хочу. А все має свої закони послідовности, розвитку. За все треба боротись. Ми за чотири сеанси досягни того, що інші не досягають за 40, а я впадаю у нервозність. Я хочу в одну мить, за один тиждень повернути те, що розтрачав десятками років. Ідіот!
Покупці на хутір. Не хочеться продавати. Тут ми маємо боротись за те, що дорожче доларів. Умови найкращі. На осінь, якщо захочуть купити, продамо. Не схочуть, замкнемо і виїдемо на зиму до міста.
Має приїхати з Кохою Леночка. Всохла й обсипалась моя ніжність до неї. Сама засушила, заморозила. Навіть суму немає. 
А думка про Нуші віє ніжним сумом, зворушенням.
Приїзд Леночки. Почуття "невтральности" до неї. С. — 7.
5. IV
Сонце.
Соняшний, радісний день. Дивно, що ми хотіли продавати хутір, коли умови досягнення нашої мети якнайбільш сприятливі. Ця лінія таких, обгризених, обсмиканих гір на обрії, наївна, мирна долина з постатями людей, які длубаються в землі, блакитно-сіре шатро неба, тиша, самотність, і сонце, велике, благосне, — це ж і є те, що служить джерелом радости. І в ній хвилючі, солодкі хвилі Нуші, милої, дитячої, розумної, жагучої Нуші.
Леночка, здається, ревнує. Навмисне чи ні робить дотики, лоскоче, жартівливо обнімає. Під час проходу в лісі весь час подружньому тулилась.
Увечері збиралися з Кохою на гіпнотичний сеанс. Спати хотілось п'яно. Але зайшла розмова про наш шлюб з Кохою і мимоволі згадалося все: Cavi,61 Avon, rue Marie Rose, Катеринослав, Нормандія, Надьчини і Любчини наступи на наше щастя. 
Леночка слухала з блискучими очима. Вразила, очевидно, творчість у нашому шлюбі, виправданість тринадцятьма роками щастя всієї "теоретичности" будування [його]. "Коли б я могла через 13 років з такою посмішкою розповідати про своє життя". 
Так, ще для неї неможливо. Але ми — горді й щасливі своєю творчістю.
Сон уранці все таки поганий. С. — 6.
6. IV
Цікаво, як дія гіпнотичного сеансу зменшується: сходжу на колишній стан, — деяка втома, деяка байдужість до того, що ще вчора здавалось повним значіння.
Леночка робить обережні, розумні натяки на "тонкушку". 
Сміх її при цьому такий же роблений і трохи закрикливий. Цікаво: я тепер виразно і неприємно признав, що в неї робиться занадто великий рот, коли вона сміється.
Приїзд Віленських. Розповідь Марка Григоровича про Думбадзе. Тепер це — "преступник и негодяй". Ніби факт — крадіжка листів Думбадзе у коханки проф. Коваля.62 Ховання Думбадзе в Парижі від Марка Григоровича. Цей вернувся, щоб через Воробйова, якого зманює Думбадзе, знайти його.
Пропозиція Марка Григоровича щодо кораблів: запропонувати через мене цю справу чехам. Половина здобутого йде на українські цілі. Одначе, офіціяльно все буде підписано на моє ім’я, і здобуті гроші мають бути в моєму розпорядженні. Я більше не хочу повторення історії з "Украінфільмом". Можливо, що Legio-Banka за це візьметься. С. — 6.
7. IV
Чекання листа від Нуші. Копання городу. Підсміювання Леночки з мого чекання. Коха і Леночка в Ketschendorf'i.
Лист від Нуші, за обідом. Моє нетерпіння. Лист сумний, понурий. Що їй робити, де знайти ключ од свого щастя? Сумне вражіння від листа передалось на весь мій настрій: Неспокій, сум, тоскність. Щоб розвіятись, вчинив негідну гру з Леночкою і хотів брутально обніматись. Справедливо образилась. Сором, каяття і прохання простити. Леночку, видно, це зворушило, а з другого боку було й неприємне моє пояснення, моє підтвердження її слів, що я від туги хочу в ній знайти собі "забаву".
А ввечері цілком щиро відчув її як "чисто человеческую". Досягла таки свого. На радість собі чи на сум? Здається, останнє. 
А проте хто знає. Щоб урятувати амбіцію, чи справді так почуває, сказала ніби з якогось іншого приводу: "Тепер я приймаю байдуже, коли мене хтось розлюблює". Була тихоніжна, але почувався у всьому сум.
Трохи пожурилися з Кохою, що перешкоджають нам якраз на початку наших нових заходів. С. — 6.
8. IV
Телефонував Солодуб, член совєтської делегації на англосовєтських конференціях, той самий, що казав: "Увєряю вас, оставайтесь" (на Україні в 1920 році). Мене ніби не було дома, бо не згадав одразу, хто то такий Солодуб. Обіцяв по повороті подзвонити.
Наче кимсь заклятий сон у мене й Кохи: вже опів на шосту прокидаємось. Сьогодні вже не було радісного відчуття повноти й сили життя в собі, як ті перші два дні по сеансі.
Виїзд Леночки і Кохи до Берліну. Прощання майже байдуже. Про майбутнє побачення ні слова.
Писання листа до Нуші. Порада боротись усіма силами й усіма засобами за свою свободу і за розвід з чоловіком. І йти на сцену, хоч це все тільки передумова до щастя. Чи не можна побачитись до 24. IV, бо пізніше поїду до Праги.
От і сам. Гуде дріт. Тихо шелестить у домі. Сум сухо дряпає за серце. Сухо, не вогко, не гаряче. Навіть не гаряче й не боляче. Сум од чого? Невідомо. Чи не від того, що нема повноти і сили, що були два дні тому? Чи від невиспання і вітру?Чи від того, що навіть Нуші пригасає в душі, а Леночка раптом стала звичайною милою знайомою? Чекаю на Коху, на ту єдину, яка ніколи не погасне і не стане звичайною. Вона шукає для мене засобу бути з Нуші на висоті. Як ми одначе глузуємо з старенької моралі, сиве волосся якої мабуть стає догори від наших вчинків. Коха дає мені радість, від якої всяка "моральна" жінка задихнулася б від ненависти. С. — 6.
9. IV
Цікаве явище. Вчора зустрічав Коху. Вийшов з дому в сутінках. По дорозі до шосе зустрів чорну рівну жіночу постать з пов’язаною в чорне головою і білим коміром. Проходячи повз неї глянув і побачив надзвичайно огидне, страшне лице. Такі постаті й обличчя малюють для образів смерти, чуми й т. п. Хто вона? Як опинилася тут? Дивним чином мене пройняв жах, я відчув, як защеміло волосся під капелюхом. При цьому від сорому за це, чи від чого іншого взяла страшенна лють на цю постать, хотілося з сласною люттю вдарити її палицею по голові. Хвилин кілька не міг опанувати собою. На двірці Кохи не зустрів. 
Думаючи, що якось пропустив її, побіг по вулиці Fiirstenwalde. 
Біжучи, раптом подумав, що з Кохою в Берліні сталося нещастя. 
І сталось якраз у ту мить, коли мені зустрілася та чорна постать. Я вже вірив, що це іменно так і було, вірив не розумом, а страшним жахом, який морозом щемів не тільки тепер на голові, але й по всьому тілу. Я благав невідомо кого, щоб знайти Коху на вулиці, догнати її, і не вірив, що це можливо. Містичний, невимовний жах щемів у всій моїй істоті. І яке щастя: попереду рідна моя, люба, прекрасна постать з чорненькою валізочкою! Таку лекцію з містицизму я мав учора, і вона вчить, як у нас глибоко сидять закоренілі сили старого.
Лист до Нуші. Подорож з Кохою до Fiirstenwalde. Замовлення душа і обкладинки на книжку для Нуші.
Невдала гіпноза. С. — 6.
10. IV
Холод знову, дощ.
Лист (експрес) до Шаповала. (Грошей, новин про "Нову Україну" та інш. Візу на 24-е).
Копання городу. Угноювання.
Факт автосуґестії: щоранку прокидаюсь о пів на шосту. Щовечора боюсь, що прокинусь так, і через те саме так і прокидаюсь. Очевидно, аналогічний процес відбувається і в інших сферах, зокрема, в сексуальній. Боячись неуспіху, тим самим готуєш неуспіх. Але свідомости цього, аналізи, здається, не досить. Так само бажання позбавитись такого явища.
Треба інших засобів боротьби, упертої волі, завзятости, злости і готовности на всякі інтервенції.
Лист (експрес) до Сімовича у справі перекладу "Соняшної машини". Мушу мати його через два місяці.
Від Нуші відповіді немає. З’являється думка, що захоплення випарюється. В останньому листі вже не було аромату перших листів. Схаменулася, чи просто настрій не такий, чи дійсно вже випарилось. Останнє дуже можливе та й нормальне. Звідки й чого мало б бути сильне й міцне почуття? Але цікаво, що від цієї думки нема ніяких важких відчувань. Навіть амбіція мовчить, — це діється десь собі далеко. Готовність спокійно поставиться і залишити тільки хороший, трохи сумовитий і ніжний спомин. З необхідністю боротись не можна, і рани від неї не лишають у подібних випадках болючих слідів.
Невдалий гіпнотичний сеанс. З вероналем 0,5. Біль голови. 
Пригніченість. С. — 6.
11. IV
Після вероналю стан трохи млявий.
Копання городу з Кохою. Тиха, глибока радість від самотности, від руху, праці, від одсутности шарпаючих й отруйних інтересів. [Як] на острові. На відлюдному, загубленому серед Европи острові. А ті інтереси все таки стукаються каламутними хвилями об наш берег: Марко Григорович від когось чув, що Український совєтський "уряд" немов би незабаром має звернутись до мене з пропозицією повернутись на Україну. Більшого Коха від Марка Григоровича не могла дізнатись. І неправдоподібна і правдоподібна чутка. Неправдоподібна, бо Політбюро ЦК РКП добре знає мої позиції і не може пустити до себе [таку] людину з такими позиціями. А крім того ще й "ворог народу" і поставлений поза законом. Якось не випадає "українському урядові" звертатись до "ворога народу" і кликати його повернутись. А з другого боку те, що Солодуб так настійно й відважно домагався побачитись зі мною і обіцяв по повороті з лондонської конференції неодмінно зустрітись зі мною, говорить за те, що там щось є. Якийсь хитрий кунштюк вони хочуть вчинити, з метою, очевидно, якось мене "обезвредить". Найкраще, розуміється, заманути мене на Україну всякими обіцянками (переважно, мабуть, особистого характеру), а там....
Гіпнотичний сеанс. Думав, що вийде без наркотиків, одначе вийшло напів. Перед тим вирішив, напруживши всю волю, за всяку ціну добитись. І вийшло. Значить, можна? С. — 7 1/2.
12. IV
Почування бадьорости, охоти до праці, спокою, сили.
Лист до Нуші. (Запитання, чому не відповіла на передостаннього листа. Що трапилось? Захворіла? Чи просто забула Ihr Wynnytsch?63 Ні слова докору і побажання на Geburtstag64 успіху в боротьбі за своє визволення. А коли в любовних справах має цілі, то й тут зичу успіху).
Коха в Берліні. Має послати Нуші листа і квіти. О, чесноти, жахайтесь!
Цілий день на городі, в праці, в длубанні в землі. Земля тягне до себе, як перша коханка старого льовеляса, тягне ніжно, таємно, чисто, зворушливо.
Телефонував Марко Григорович. Знову є якась справа, яку треба провадити з чехами. Навіть якась спішна. Може екстренно треба буде їхати до Праги. Але одна думка про це наганяє страшенну нудьгу і нехіть. Я ще не хочу руху, хвилювань, сутичок, домагань. Я ще не ввібрав у себе досить духу землі — першої коханки і ще не досить націлований сонцем — першою Матір’ю. Але якщо, дійсно, щось важливе й певне, таке, що дасть матеріальні сили й розчистить шлях до можливости боротись як слід, — треба їхати. С. — 7.
13. IV
Послав Кеті на село по пошту, одначе, нічого від Нуші не принесла.
Чекання Марка Григоровича з його важним ділом. Погода, одначе, така, що навряд чи приїдуть: лютий холод, дощ, сніг, вітрюга.
Два тижні як виїхав з Friedrichroda. Власне, строк цілої санаторії. Треба б їхати до Праги, але нехіть така, як у слабого організму до руху.
Світові події десь далеко, в тумані, сірі, безфарбні. "Соняшна машина" теж одійшла кудись убік і жде свого часу.
Боротьба з "чортиками" зайшла всередину. Перемога мусить бути наша.
Гості не приїхали. "Важна справа" Маркушки, очевидно, не така вже й важна та спішна. І дуже добре, бо довелось би лукавити, щоб одтягти час поїздки до Праги. Мушу ще тижнів два-три попровадити боротьбу з "чортиками", щоб їхати більш-менш озброєним і підготованим. С. — 7.
14. IV
День сірий, мрячний, з дощиком. Однак, проглядає сонце. 
Тоді ми хапаємось сіяти. Коха в захваті від того, що ми засіяли грядку гороху, чверть грядки цибулі, грядку буряків.
Кеті зтріюмфом принесла мені у сад у подолі 12 яєць, які вона знайшла у собачій буді. Подія, яка й мене захоплює.
Сад і город, рух, сонце, вітер, повітря, бездумність, яйця, Ганьхен, гиндик, Кунке, — от у чому минає час. І я не можу сказати, що він минає шкідливіше для моїх нервів, ніж за читанням газет та за засіданнями й безконечними балачками в Празі.
Від Н. Айолло картка. ’Тлубокоуважаемьій" і т. д. А тим часом сама не забуває запитати, коли приїду. І певен, що в її розрахунках мій приїзд грає не останню ролю.
Вітер переходить у бурю. Боротьба з віконницями. Сум затишку і відлюдности. С. — 8.
15. IV
Після буряновітряної ночі — чудовий, соняшний, теплий день.
Чекання листа від Нуші, і знову розчарування. Пізні догадки, міркування: хвороба, поїхала до дітей, знову труїлась, закохалась. Виявиться напевне якась проста, дурна неприємна причина. Неприємна вона вже буде через те, що буде незначна, невідповідна до всіх міркувань. Але від усієї щирости бажаю милій жіночці, щоб нічого їй не було тяжкого, нехай краще закохається в когось, і від цього все її мовчання.
Цілоденна праця на городі під сонцем і вітром. Тиха, глибока радість і повнота буття. Дрібні, далекі і чудні всі інші інтереси. Душа хоче відпочити, вигулятись, щоб краще приймати нові засіви.
Лист від Шаповала. (Мої побоювання щодо збайдуження чехів у справі допомоги, здається, перебільшені. Відносно політичної роботи мій приїзд до Праги необхідний).
Яничари заманюють Садовського на Україну й Омеляновича-Павленка, якому ніби дають пост головнокомандувача Червоною українською армією! Досить неправдоподібно, або ж правдоподібно, бо нахабно брехливо. С. — 7.
16. IV
Сонце, тепло. "Боттічеллівська голівка" завдає загадку. Сьогодні останній термін можливости листа. Нема. Образилась за те, що виявив занадто терпимість до її захоплення іншими. Просто нудно стало. Зміркувала, що наші відносини нічого серйозного не можуть дати. Захопилась кимсь іншим і соромно писати правду, а брехати не хочеться. Це здається мені найправдоподібнішим. 
Хвора? Трапилось якесь нещастя? Стає навіть цікаво. В кожному разі вона вже розуміє, що її мовчання є образа ні за що людини, яка так добре ставиться до неї.
Раковський головою місії в Лондоні. Авантюрист, чужа Росії й Україні людина виступає представником інтересів цих країн. 
Авантюризм і інтернаціоналізм не завсігди можна зразу розрізнити, через те авантюристові дуже легко грати ролю інтернаціоналіста, заклопотаного щастям усього людства, в плянетарному маштабі.
Марко Григорович знову телефонував про справу. Вона все ж таки є. Обіцяє приїхати в п’ятницю й розповісти. Побачимо, чи дійсно вона така важлива, що переможе лінощі Марка Григоровича.
Сум у Кохи і у мене від звістки, що Леночка справді їде в Росію. С. — 8.
17. IV
Холод. Дощ.
Лист (експрес) до Нуші. (Запитання, чому нема ніякої відповіді на три листи й на поздоровлення. Прохання відповіді тільки на одне: чи здорова і чи не трапилось якогось нещастя. Після заспокоєння щодо цього, більше не писатиму).
Загадка з мовчанням Нуші займає не тільки мої думки, але й Кохині. На всі боки розглядаємо, підходимо з різними поглядами і все таки нічого певного. А виявиться якась проста, звичайна і неприємна причина.
Потік рауенських подій та інтересів тече собі тихою ходою. Подорож до Фюрстенвальде за покупками. Душ. Німець Клемпнер совісно його зробив, але чи все воно так, він не ручиться, бо в Німеччині ніде такої штуки знайти неможливо. 
Той пан, що був при замовленні, бував у Росії й Польщі, він знає ці душі і дав усі вказівки щодо його конструкції.
Проба душа одначе не виправдала надій і знаття того пана, що бував у Росії й Польщі. Треба внести корективи.
Припинення приймання Lib. на два тижні.
Мрії про поліпшення й перебудову на хуторі. Мотор, ванна, центральне опалення, прикраси, маленьке авто. Тоді й зимувати можна. С. — 8.
18. IV
Холод з морозом уночі.
Якось відразу заспокоївся щодо загадки Нуші. Чи то після прощального листа, чи після вичерпуючого чи, чи просто надокучило, — однак, без усякого неприємного почуття, без звичайного бажання якось знецінити її в своїх очах, маю відчуття якоїсь розв’язки, якогось кінця.
Подія: вбито гиндика. Я тримав за крила й ноги, а Люкас рубнув сокирою. Потрібне було напруження волі, щоб придушити в собі почуття суму, жалю й огиди до вбивства живої істоти.
Марко Григорович, дійсно приїхав. Справа: перуанська залізна руда. Професор Poppenberg має довіреність від перуанського уряду на підшукання концесіонерів. Ця справа мала бути у Думбадзе. Але від нього немає ніякої відповіді. Чи не візьмуться за це чеські промислові і фінансові кола. Я маю бути посередником. От до чого таки дійшов. Але я хочу мати матеріальні засоби для боротьби за свої духовні позиції. І політичні і національні інтереси я зможу безмірно краще обстоювати, маючи в руках матеріальні засоби. В даний момент у домі 15 марок: ніаких надій на можливість видавати свою газету. Я не можу навіть знати, чи зможу взати пашпорт так швидко, ак хочу, бо не маю чим покрити видатки на нього. С. — 8.
19. IV
Холод, дощ.
Праца в городі. "Драма" з прислугою. "Піска" Ерна і доросла Ельза. Перевага останньої.
Посилено уникаю газет, але уникнути зовсім несила."Дни"все так само заклопотані "национальньїм унижением России". В чому воно, газета обережно мовчить. Відділення Фінляндії, Польщі, Литви, Латвії й т. д.?
Приїзд гостей: Єлена Давидівна, Єлисавета Давидівна з Ґівою. Леночка — ніжна, але так само сухенька, мозговична. 
Однак, про те, чи був я в Берліні, тобто, чи мав побачення з "тонкушкою", зараз же запитала.
Починаю піддаватись впливам звичайного. Сумно, неспокійно, тісно. З Леночкою хочеться встановити щось ближче, але знаю, що з нею встановити неможливо. Нема в неї того, що є необхідне для таких відносин. Занадто багато амбіцій та сухої, холодної аналізи. На ґрунті слабої емоціональної рослинности ці деревця її психіки здаються баобабами.
Алькоголь на мене не зробив ніякого впливу. Ознаки зміцнення нервової системи й загального стану?
Момент краси: погашене світло на фоні дверей веранди, місяць у хмарах, чіткі лінії дерев і голова Єлисавети Давидівни. 
С. — 5.
20. IV
Холод, вітер.
Від Нуші нема відповіді і на експреса. В цьому вже виразно видно навмисність мовчання, навмисність явно не таку, як до байдужої й надокучливої людини. Чи просто слабість волі: не сила сказати, а краще мовчки робити. Але ж мовчання викликає на нові листи.
Піддавання різним впливам звичайного (мовчання Нуші, погода, втома від гостей і т. п.) починає ставати небезпечним. 
Треба взяти себе в руки і не забувати про автореволюцію. 
Пам’ятати те, що дало все ж радість і твердість.
З Нуші треба покінчити: потелефонувати, потім написати останнього листа і замкнути цей клаптик душі назавсігди. Віддавання часу цьому невеличкому (правда, досить цікавому і не зовсім звичайному) інцидентові не годиться, — час можна вжити продуктивніше і краще.
Урочисте готування саціві грузинками. Бідний гиндик став жертвою кулінарного національного мистецтва і грузинської релігійнозвичаєвої традиції.
Роз'яснення загадки: телефон Нуші. Розмова хвилин п’ятнадцять, але з неї зрозумів тільки, що, дійсно, телефонує Нуші, що [вона] в Берліні, що сьогодні знову виїжджає, через 2-3 тижні bestimmt65 побачимось, що напише, що виїхала з санаторії й житиме дома. Чому не писала і що гадає надалі, цього всього не зрозумів. Обіцяла написати.
Телефон Нуші зробив Леночку сірою настроєм. С. — 7.
21. IV
Холод, дощ, вітер.
Гості втомлюють. Три дні "хавосу" забагато для такої незвичайної гостинности, як наша. Єлена Давидівна виявляє тепер більшу чулість до всіх неприємностей "хазяйки дому". Але все ж таки головні її муки сумління скупчуються на митті посуду. Друга грузинка — Анна Іллівна, навіть цього сумління не має і спить чи лежить у ліжку до 12-ої, без огляду на посуд. І знову сидіння в одній кімнатці, де натоплено. І знову карти, і знову сутички на принципіяльні теми. Відчувається, що не треба чіпати шкуринки немов би об’єктивности, яка тільки й дає змогу тримати відносини в спокійному стані. Чіпни шкуринку, і вибухне з-під неї такий задушливий дух суперечностей, що всі порозбігаємось. А тим часом Єлена Давидівна все ж таки уперто збирається через півроку приїхати. Навіть у Рауен. Не в Італію вже, а навіть у Рауен, навіть зимою! Ну, це тільки ввічливість і додержування тону. А взагалі вона не приїде. Надовго ми розлучаємось.
Гості виїхали. Блаженна тиша, самотність, спокій, легкий сум, як раз-у-раз після галасу і людей. С. — 8.
22. IV
Буря. Сніг. Мінливо.
Хмари — темні кучугури піску. Буря безустанно мете їх. 
Коли вдається трохи розчистити, мокро й заплакано сміється визволене з-під них сонце. Але зараз же небо знову начісує на око пасма брудних хмар, і в хаті не можна читати. Вітер, змерзло цокаючи зубами, виє в цеглі даху, у вікнах, в усіх щілинах — проситься в хату.
Ми не повинні здаватися кращими, н іж ми є в дійсності, і повинні бути кращими, н іж ми здаємось.
Лист до Шаповала. (Подяка за гроші, домагання коректури моєї статті).
Лист до Інни Костянтинівни.
Лист до Шрайдера.
Міркування і догадки з приводу щемління. Електризація, полегшення.
Уявляння побачення з Нуші. Боротьба з "чортиком", який заздалегідь готовий вчинити звичайний скандал. Ціл. дьони, а потім "рьісью размашистой". Кохина розповідь про майбутні малюни. С. — 7.
23. IV
Буря. Сніг.
Знову чекання листа від Нуші, але з іншим настроєм, спокійно, з розумінням обставин, в яких їй доводиться тепер бути. Війна за свободу і дітей. Уявляю собі, скільки сцен мусить бути в такій ситуації.
Знову заходи щодо паса до Праги. Ketschendorf, Finanzamt, Beeskow66 і т. п. Нудно, огидно і люто.
Таки не уникнув неприємностей від газет. Сьогодні прочитав про лекцію Мілюкова в Празі про національне питання. 
Цікаво, що насильництво і грабіж так само можуть прибрати ідейні одяги, як і ідеї визволення. Мілюков — уже федераліст, але федерація ця та сама, що була за царя, за гетьмана, за большевиків. Є "единьїй русский язьік", не великоруський, а іменно русский, бо всі мовляв, нації його творили, а тому, очевидно, вони всі, ці нації, не сміють відділятись від Росії, а конче бути з нею у "федерації". Ну, а як же бути з тими, що теж творили "единьїй русский язьік" і відділилися (Польща, Фінляндія і т. д)?
Цілий день знову праця на городі.
Нова прислуга, Ельза. Ім’я героїні "Соняшної машини". Здається, починається роман очима. С. — 7.
24. IV
Соняшно! Тепло.
Подорож до Берліну.
В чеському посольстві в справі візи. Аташе Ґерке: томні, гарні очі, інтересна дипломатична блідість, молоде гарне лице з напущеним виразом значности й суворости. Уявляю, як цей хлопчина високо цінить себе за те, що він — аташе, дипломат.
Побачення з Шпехтом. Кретинистий вигляд не зник. Той самий дегенеративний череп, уникливі, злі очі, провалений у перенісся і широкий на кінці ніс. З перекладом не вийшло, — зайнятий. Чуття полегкости, що не треба мати з ним справи.
Побачення з Юлією Володимирівною і Воробйовим. Марко Григорович учора виїхав до Парижу ловити Думбадзе, арештовувати, описувати, видирати гроші. Розуміється, не виконав того, про що домовлялись, — не лишив ні адреси, ні матеріалів відносно кораблів і руди. Доведеться чекати його повороту.
У Леночки з Юлією Володимирівною. Юлія Володимирівна вся насичена порадами і нотаціями. Ревнощі в справі роверів. 
Продаж роверів у книгарні "Книга". "Новий винниченківський фортель": я заявив, що лишаю за собою обидва Леночкини ровери.
Втома від подорожі, від Берліну. Неприємне непорозуміння з лівою ногою по дорозі з Фюрстенвальде до Рауена. Почуття спокою, затишку дому. Праця тут була цілий день на городі. 
Ельза страшенно старалась, щоб зробити так, як Herr Doktor казав. С. — 7.
25. IV
Хмарно. Тепло.
Від Нуші все таки й досі нічого!
Картка від Шаповала. (Віза мені завсігди лежить готова в чеському посольстві. З "Новою Україною" погано. А тут ще й Масарик на місяць виїхав і невідомо, чи залаштується тепер політична справа).
Праця на городі. Вперше літній гарячий піт і пашіння лиця.
Цікаво: досвідченість чи невинність Ельзи на городі в розмові, — не має Schatz’a,67 але має шукати. Вчора, коли хотів чи, сказала, що "має страх". Сьогодні ніби страху вже нема. Отже ніби дозвіл. Одначе, в кухні образилась. "lch habe keine Angst. 
Ich will es nicht".68 — "Ach so!" І стала раптом сумна. По обіді, коли ввійшов до кухні, сумний вираз збільшився. На очах сльози. 
Одна скотилась по щоці. Коли пожалів і приголубив, підставила уста і довго не відривалась. Але потім цілий день все ж таки сум і задума не проходили. Нічого більше не дозволяла і, очевидно, уникає навіть зустрічей очима. Очей моїх виразно боїться, бо раз аж підняла рушник і ним загородилася від моїх очей. Якщо невинність, то зворушливо, а коли досвідченість, теж надзвичайно цікава гра у простої дівчини. А може і те й друге разом. 
С. 7.
26. IV
Дощ. Холод знову.
Лист — конспіративний. З запитанням, чи можна і як писати.
Лист до Нижанківської в справі перекладу "Соняшної машини". Бажання побачитися з нею в Празі і особисто обговорити.
Ельза уникає далі. Недоторканість ще виразніша. Цікаво, цікаво.
27. IV
Дощ. Холод. Вітер.
Потреба самооцінки, відчування своєї сили й значности в суто зоологічному сенсі з наближенням до старости стають все дужчими. Не розпуста, не бажання любовних утіх є головною причиною побільшеного еротизму деяких уже немолодих людей. Кожна любовна перемога для них це насамперед доказ і ствердження їхньої ще сили, збереження своїх якостей, доказ здібности до боротьби за існування. І що більше таких перемог, то певніше ствердження.
Резі привела шестеро котенят. Вона покликала на породілля Коху. Просто покликала, фактично. Прийшла, занявчала й повела за собою нагору. Очевидно, хотіла лягти у мене на ліжку в спальні. Коха, здається, готова була їй дозволити, — співчуття, доброта і жалість у Кохи бувають вищі за розсудливість та естетику. Чи це погано? В світі так багато засушеної, холодної розсудливости, що не шкодить розбавляти її рідким даром доброти. Однак, Резі привела своїх шістьох дітей за кофером. І трьох з них Коха з жалости до Резі втопила. Любов і жаль, як ненависть і жорстокість, також вимагають жертв життям.
Поганий сон: зачароване коло, — на лівому боці щемління, на правому — хрипіння. С. — 6.
28. IV
Холодно. Хмарно. Дощ. Вітер.
Найтрудніше завдання в боротьбі з собою — це пам’ятати про свого противника. В цьому різниця між боротьбою з іншими і боротьбою з собою. Сам собі ти занадто близький і звичайний противник. А з іншого боку, коли в завдання такої боротьби входить зламати в собі всі закони людської і загальної природи, то з життя можна зробити страшну, безглузду автокаторгу. Таку каторгу створив собі Лев Толстой. Правда, він одбував її в шовкових сорочках і з великим кокетством. Одне те, що граф часом ходив босоніж і косив з мужиками сіно, вже здавалося глупим людям актом великого духу і помагало Толстому зносити внутрішню каторгу. Вічно пам’ятати про себе, вічно розгортати руками себе надвоє, вічно длубатись у своїх натертих, намуляних своїм власним ученням ранах, вічно почувати перемогу законів нелюдських і від цього відчувати своє лицемірство, безсилість, — це насамперед нудно, потім непотрібно, а врешті злочинно.
Коха виїхала до Берліну по візу. "Самоствердження" з Ельзою дійшло до критичного моменту. Боюсь перевірки. Кров шугнула в голову. Малюна вже безкровний. І сумно, і смішно, і....
29. IV
Дощ. Сонце. Дощ. Грім. Буря. Дощ. Холод.
Лист від Нуші. (Пояснення, чому не писала, — щире чи ні, не знати, — одержала звістку, щоб їхати додому, бо чоловіка нема у Шверін-Мекленбурзі. Через те захворіла, лежала в ліжку. А в п’ятницю виїхала до Берліну. В Берліні була в таких обставинах, що було kein Zweck69 робити побачення. Просить помочі: знайти десь посаду чи пристроїти у фільмі. Це — ляйтмотив усіх (трьох одразу) листів. За це обіцяє з вдячности виконати моє бажання. 
Зворушлива і сумна наївність. Має бути знову в Берліні, але з обережности боїться бачитись. Просить негайно відповісти. Що відповісти? — Де я візьму їй у Німеччині посаду? Знову через Василька?).
Город забирає не тільки час, але й наші мізерні гроші. 
Видатків сила, а джерел ніяких. З чим доберусь до Праги? Хоч би Коха якменше Steuer’y заплатила.
ЗО. IV
Очевидно, людина без вічного офарбовування свого помешкання, що зветься біжучим життям, прожити не може. Але страшенно нетривка, неміцна ця фарба, — трохи дужчий подув отого самого життя, і фарба злітає з стін, як порох з крилець метелика. Я вифарбував Нуші в бажаний мені колір, я присипав її золотистим, ніжним, любим порохом метеликових крилець. Але війнула скрута, — жива, реальна Нуші болісно скривилась, шарпнулась, і посипалась з неї фарба і золотистий порох. Жива, скривлена Нуші просто обіцяє мені за послугу, за поміч нагороду і подяку. Власне вона струсила золотистий порох з [образу], який я сам уявляв. Я по суті також хотів мати, як нагороду за мої цінності, як оцінку їх і подяку за них, — саме те, що вона обіцяє. 
Тільки я хотів мати заплату за статичний стан речей, а вона обіцяє за динамічний. І вся різниця. А мені сумно. Коха ж іще пригадала афоризм якогось письменника: "В кожній жінці закладено елемент проститутки". А хіба вже така по суті велика різниця, чи за духовні, чи за матеріальні цінності обміняє свою цінність (кохання) жінка? За динамічний, чи за статичний їх стан? С. — 7.
1. V
Хмарно. Вітер.
Праця на городі. Садіння картоплі. Азарт Ельзи, яка навмисне невтомним темпом вела перед. Повільний сирий бас Цутора і його розмова зі мною й Кохою знаками і в інфінітивних формах.
Будування східців. Кунке як авторитет. Самовпевненість і віра в свою непомильність і значимість для тих людей, якості яких не підходять до їхньої самооцінки, викликають сміх або роздратування. Не уник цього і наш "страшенно-червоний" Кунке. Ельзу він смішить, а Цутора дратує.
2. V
Трохи тепліше, трошки сонця. Дощ.
До Берліну на проводи Єлени Давидівни.
Телефон з д-р Левицьким. "Гріх" дуже сподобався видавництву Кіпенгойєра. Пророкує більший успіх, ніж "Liige". Якесь італійське театральне агентство хоче перекласти і поставити "Чорну Пантеру" на італійській сцені.
Леночка весь час дрібно дрижить перед від’їздом. Історія з колесом: не хоче мені продати. Каже причину: у мене нема грошей, а філантропії від мене не хоче. Одначе, правда, бо винна нам гроші і, продаючи нам двоколесо, повинна вернути борг, а це шкода. Отже, і не мої тут інтереси, як каже, а свої. А на словах і формально — ніби з її боку альтруїзм. Це — характерна її риса. Від’їжджати і вмирати треба відразу, без попередження,тоді це дає приємний для об’єкта ефект. Коли ж від’їзд чи смерть все відкладається і затягається, то при від’їзді чи смерті першим почуттям усіх є не жаль, не жах, не туга і скорбота, а відчуття полегшености й розв’язки від довгого чекання.
Проводи у Бакала,70 уряджені Аніко. Моя нехіть туди йти. 
Умовляння Леночки. Договір: компенсація за мою жертву — поцілунок. Лукаво вивернулась. Заграла на довір’ї до себе. Нехай краще з доброї волі.
Пиятика у Бакала. Вірмени. Грузин на носі "зурни". Спів вірменина про "кіп’яток". С. — 4.
3. V
Холод. Хмарно. Дощ. Мінливо.
Неймовірний, лютий біль голови о шостій ранку. Отруєння алькоголем? Якийсь руїнницький процес у мозку? Чому раніш після алькоголю ніяких подібних явищ не бувало? Прокидаючись від болю, ще вві сні думав, що треба зараз же піти нагору по електричну машинку і поелектризувати. Відсутність свідомости, де я.
Приймання пірамідону цілий день, але з малим успіхом.
Шамотня і гармидер складання речей. Нервове дрібне дрижання Леночки. Час від часу підпудрювання лиця і підмальовування уст. Одначе, і сірість кольору лиця, і дрібненькі фіолетові жилки, як на осінніх листках, все це видно було. Якось одразу впало в очі: вже не дівчина, а старіюча молода дама. 
Особливо в холодному блискові підведених очей. Коли зачісувала волосся і, одною рукою взявши його, тягла назад, лице зробилось вмить дуже маленьким, чудним і чужим.
Розмова з Марком Григоровичем. Невдача у ловах Думбадзе. Надії на 26 травня, коли той має приїхати знову до Парижу. Пароплави і перуанська руда. Я — остаточно в ролі учасника. Навіть вимагаю ... абсціону,71 чи як воно?
Від’їзд Леночки. Проводжання на двірці Zoo. Постаті совєтських єврейчиків-чиновників. С. — 7.
4. V
Холод. Хмарно. Дощ. Хмуро.
Наслідки отруєння прбводами: головний біль від усякого дужчого руху серця. Коли б Леночка досягла такої міри альтруїзму, що схотіла б позбавити мене, свого ближнього, неприємних і тяжких почувань через свій від’їзд, — суму, туги, болю, — то вона не змогла б краще досягти цієї мети, як вона досягла своїм поводженням: виявом своєї натури. Часом аж дивно стає: як можна було три роки так ідеалізувати живу людину і три роки тримати її в рожевих вуалях? Мабуть, причиною того було не в малій мірі те, що в наших відносинах вітри й бурі буденщини гасали поза нами. Наші відносини проходили в тихенькій затоці поетично-дружніх, немов би вічно святочних зустрічей. Вітри буденщини не зривали рожевих серпанків. Але останніми часами вони й сюди добралися. Серпанок продерся, і під ним виявилась звичайнісінька, чужа, не дуже приваблива душа непристосованої до життя, слабосилої, але з зажерливими претенсіями жіночої істоти. Сумно, але ... натурально.
Перевірка з Ельзою своєї "порохівниці" посувається з успіхом. Цікаво, що майже в тих самих формах і навіть словах проходить реакція у цієї первісної істоти, як і в рафінованої Нуші. Те саме уникання очей чисто фізичне (затуляння очей рушником, відгороджування себе, своїх очей від погляду), ті самі слова "Furchterlicher Mann" ,72 "lch habe Angst" , та самісінькі спроби вирватись, закінчити і та сама безсилість при дотиках і поглядах. Навіть обіцяння майже в тих же словах: "Я виконаю ваше бажання" і "я зроблю все, що ви хочете". С. — 7.
5. V
Хмарно. Холодно. Дощ.
Цікавість жінки до гріха оскільки сильна, що вона для задоволення цього потягу охоче жертвує свої якості.
Пляни впорядкування Рауена набирають "ґрандіозних" рис. 
Це — небезпечно: від Грандіозного до смішного один крок. Півкроку вже є: Wasserleitung73 буде коштувати не 500 марок, як призначено в наших плянах, а, мабуть, тисячі дві — дві з половиною. "Грандіозність" цих цифр зводить "ґрандіозність" мрій до ковальського пшику.
Здається, моєму випасанню надходить кінець: завтра їду до Праги. А там нема ні городу, ні пощербленої, посмиканої кривої лінії рауенських горбів ("Berge!").74 Там починається те, що якийнебудь чудак міг би назвати життям: гра інтересів, боротьба амбіцій, вишкірені, заслинені зуби жадности, злість, ненависть, жаль безсилий, — все, що родиться, живе й нищить людство в кам’яних паростях, званих містами.
Тверда обіцянка і рука Ельзи, як тільки лишимося самі, зробити "безвозмездно" що Нуші обіцяє за послугу. С. — 7.
6. V
Тепліше. Сонце.
Виїзд до Праги.
Гріх: через головний біль від обтирання, від поспішання допустився гніву й роздратування. Увага випущена! Негідно. 
Соромно.
Єдина крихітна заслуга: все ж таки згадалося по дорозі й трохи взято себе в руки. Але того, що було по повороті з Friedrichroda, нема, розгублено. У великій мірі винна Леночка, до якої за це ворушиться дурна й несправедлива злість. Не в Леночках причина, а в нас самих. Ми повинні бути такі, щоб ніякі Леночки, ніякі проводи, розчарування, головні, тілесні, душевні болі не змогли розтрусити раз на все прийнятого в душу. Ми не повинні знижувати себе до рівня роздратування, нудьги, тоскности. Це — занепад.
Побачення з Марком Григоровичем. Обіцяння дати зобов’язання ділити гонорар від справи кораблів на три частини.
У вагоні. Оповідання Ґорького "Рассказ о герое". Невже в людини вже нема відчуття смішного? Він пресерйозно грається в цурки, він з "науковим" виглядом рубає обручем кропиву, уявляючи себе борцем з ворогами. Ґорький любить"науковість", очевидно, як усі самоуки. Деякі думки хороші, але основна думка така слабенька, що валить з ніг і всі останні.
Знову біль голови. Від дорожньої втоми? С. — 7.
7. V
В Празі. Сонце. Тепло.
На диво моє — біля Дрездену вже помітив величезну несправедливість природи щодо бідного Рауену: в Рауені ще ні одна черешня не випустила кігтиків цвіту, а тут навіть яблуні сміються рожевими яснами. Всі схили горбів укриті білим, зеленкуватим квітом вишень. В Празі сонце завзято роздирає туман фабричного рудого диму і досягає вулиць. А Рауен мерзне й труситься від холодних вітрів.
Цікаво, в які форми угодно буде пані Реальній Дійсності перелити наші бажання і сподіванки від Праги? Вона — досить дотепна і жорстока штукарка. Мізерія — це її найулюбленіша форма. Побачимо.
Побачення з Ґірсою. Цей сухорлявий чоловічок, колишній учитель, добре грає ролю дипломата: він старається мати розумну непорушність лиця і незобов’язуюче мовчання. Він говорить тільки те, що необхідно. Може, через це у мене вражіння, що ні з кораблів, ні з руди ... золота не здобудемо. Завтра маю говорити з директором банку.
В Празі все незмінне: Шаповал так само по вуха закоханий у себе, Григоріїв так само уперто тягне ярмо самоосвіти і освіти "меншого брата".
Художник Serge Mako75 і його українська мова. Лице чистісінького кацапчука "кувшинного рила".
У Айоллів. Хвороба Ніни Захарівни. С. — 6.
8. V
Холодніше. Хмарно.
Початок приймання ЗкІегоІ'ю.76 Лист від Нуші. (Батько її цілком відмовився помагати їй, якщо вона буде готуватись до сцени. Треба вичікувати. Боїться збожеволіти в Шверіні. Моя відповідь: треба побачитись, може, щось знайдеться задовільне. Спогад про час в санаторії, подорож на Inselsberg, сценка в коридорі, прощання. Подяка феї маленького острова).
Побачення з директором Legiobank’y. Враження: невеличкий, опецькуватий, смуглявобрудний, круглоголовий, — прикажчичок з бакалійної. Справа, здається, не зацікавила. Та й натурально: до них треба уяви, смілости, азарту, здатности до гри. А ці якості, здається, не притаманні прикажчикам з бакалійної.
З перекладом улаштовано: 100 корон аркуш, три місяці, моя переписка. Тепер трохи інше вражіння від Нижанківської: заплутана, кострубата, нервова мова, щось неспокійне в натурі.
Неточність Микити Юхимовича спричинилась до того, що замість засідання пішов до Ніни Захарівни. Як і треба було сподіватись, сталася "музика без слів". Дивна річ: жага і активність жінки, її наступ і домагання роблять мене пасивним і нечулим. Чи то від утоми, чи від того, що фізично вона не будить іскорок захоплення, — я був цілком байдужий. Малюна відсутній. "Перевірка" дала цілком задовільний результат розумові, але ... цього мало. Цікаво жінка обманює чоловіка, як Ніна Захарівна: природно, ласкаво й ніжно брехала, що я прийшов о сьомій, що ми ждали [її чоловіка] Г. Г. і т. д. С. — 7.
9. V
Мокро. Хмарно. На вечір сонце.
Лист до Нуші. (Зміст на попередній сторінці).
Листи до Кохи і Марка Григоровича.
В Громадському Комітеті. Сцена з Айолло. Група есдеків (мазепинців) улаштовує "партійну" конференцію. Мета цієї конференції знищити групу Ґалаґана, яка бере участь у Революційно-Демократичному Союзі, як група есдеків. Запрошуються представники інших партій: чехи, росіяни, грузини. Становище Айолло: визнати це зібрання "партійною конференцією", значить санкціонувати цих людей як правомочну організацію і підтвердити осуд Ґалаґана. Айолло не хоче образити ні тих, ні цих. Ґалаґан готує на завтра контракцію: його група має заявити протест проти самозванства цих людей, вийти з скандалом із "конференції" і тим зірвати майбутню постанову про Ґалаґана.
Шаповалові конче хочеться, щоб проект плятформи РДС був написаний ним. Чудесно. Охоче йому це доручив.
Зустріч з Катериною Михайлівною Антонович.77 Постаріла. 
Родинки якось розрослися, обросли волосинками. Ніс роздувся, рум’янець побурів. Капелюх незґрабний, старомодний. 
Розповідала про Україну.
Професор Колесса78 і його компліменти мені з приводу нових моїх речей. З галичанами ніяково балакати, все хочеться пити воду, такі вони ораторно солодкі. С. — 7 1/2.
10. V
Холоднувато. Сонце. Хмарно. Дощ.
Вироблення плятформи без матеріяльної бази носить занадто вже платонічний характер. Моя вина: коли б моя воля була так спрямована на цю справу, як вона може бути, давно все було б: і газета, і самий фронт. Але якої волі можна вимагати й чекати від людини, яка за своє "закланіє" бачить цілком неправильну оцінку, коли її самозакланіє трактується як прагнення честолюбности й т. п.?
Балакучість Шаповала наводить формену паніку на мене. Я внутрішнє дрижу, як катований кінь, до якого наближається його кат.
Зажерливість (авторська) Шаповала потерпіла крах: передмова для плятформи невдала. Залишено мою.
На вечорі Шевченківському. Живе таки Україна: величезна заля вщерть переповнена головами. Співак італійської мілянської опери — українець. Дерев’яний галичанин, але голос чистий, добре оброблений, як гарна машина, як акуратно виписаний плякат.
Після концерту в ресторані. Єднання з чехами. Ревнощі Ніни Захарівни, і осяяння. С. — 5.
11. V
Ранком хмарно. По обіді — ясно, сонце.
По дорозі до Збрацлаву.79 Розповідь Айолли про "конференцію" й обурення шарлатанством. Купка празьких і подєбрадських есдеків учинили цілий з’їзд (учора і сьогодні) з "представниками" від організацій на Україні. Надзвичайна безсоромність цього вчинку не дає спокою Айоллі. Особливо ж обурила образа його: не дали йому слова навіть для привітання.
У грузин у Збрацлаві. Неприємна сутичка з кацапкою, яка вихваляла перед нами руську мову й мені заявила, що про українців вона не може спокійно говорити. Чудесне втілення всього духу руського націоналізму. Забратися в чужу хату, серед націй, які ненавидять її, й поводитись, як у себе [дома].
Прохід з Ніною Захарівною берегом річки і розмова про християнство. Думки, очевидно, були для неї настільки нові, що аж очі широко розплющила.
Вибрик п’яних українських хуліганів: Гомзина80 і Самойловича.8’ Гомзин (п’яний) підійшов до мене з балачками ніби про сенс буття. Одначе, видно було бажання якось образити мене як інтернаціоналіста і соціяліста. Інтернаціоналіст, на його думку, ніби кличе до пасивности. Він же без боротьби загине. Я порадив не слухатись тих, що радять не боротись. "Плювати в морду?" — "Плюйте". — "Так я й плюю їм у морду". І пильний погляд мені в лице. Самойлович: "Добре робиш, бо Винниченко сам собі два рази в лице плюнув".
Дурна поведінка Літова. Пішки до Праги. С. — 6.
12. V
Сонце.
Інцидент з п’яними хуліганами знову викликав придушене, пригамоване бажання відійти від політики і перестати приносити в жертву цій брудній шлюсі свою гідність, свою свободу, гордість і любу працю. Але ... щось більше за нас уже змило сліди вчорашнього, і я знову вишу на розп’ятті з тим самим покірним і навіть охочим усміхом. Ґалаґан, балакаючи про апатію й деморалізацію політичних діячів, зауважив, що я вже давно міг би зробитися членом Академії Наук, відійти від цих усіх дрібниць і спочивати собі на лаврах. Але, мовляв, моя натура поета все жене мене. І тут — "поет". Що б я не робив, зле чи добре, на все у людей задовільне для них дурне, нічого не говоряче пояснення: поет.
Засідання з групою УСД®2 (Ґалаґан, Сисак, Чернуха).83 Згода на об’єднання. Закладення Контактного Бюра з метою підготовки матеріялів до складення спільної ініціятивної групи Української Незалежної Соціялістичної Партії. Запал, молодість і свіжість Сисака і Чернухи. Дебати з Чернухою з приводу обмеження виборчого права в радянській системі.
У Айоллів. Спів Ніни Захарівни. Прохід понад річкою. Обіцянка її "показати" мені. Признання в знанні "всяких" речей. 
С. 7.
13. V
Сонце.
У Айоллів. Досить скрутне становище: викликав духа, для якого не відчуваю в собі здатности задоволення. Дивна річ: Ельза викликає в мені більше хвилювання, ніж Ніна Захарівна. 
Здається, вже можна припинити перевірку: Ніна Захарівна сказала, що ні одна жінка не може встояти перед вами. Отже я ще роблю вражіння такої сили. Однак, я хочу в собі відчувати її, я хочу ще такої перевірки. А чи за всяких умов і з усякими об’єктами ця сила виявляється? В 19 літ — так, але у 44?
Шаповал був у Ґірси. Відповідь непевна. Маємо завтра вдвох іти на розмову. Шаповал бачить хитру дипломатію. Він скрізь убачає гру, підходи, інтриґи, підкопи. Мені здається, що Ґірса просто хоче дати зрозуміти, що він не просто передаточний пункт, а самостійний чинник.
В саду Струмівки. Розмова про спочинок, Італію, кошти. 
Особистий інтерес, каюсь, примусив мене гаряче радити те, що, дійсно, найбільше корисно для Шаповала поїхати на сонце, до моря, в Італію і відпочити. А не їхати до нас на хутір, де й сонця не буде, де їсти погано, де будуть вічні розмови на дражливі теми. Для втомленої людини це не відпочинок. І для мене теж у цих розмовах не було б спочинку. Цього я не додав і в цьому була нещирість. Каюсь, але ... С. — 7 1/2.
14. V
Сонце.
Лист до Комітету Студентських Організацій Сходу Европи. (Хлопці прислали мені листа з вибаченням за інцидент з п’яними хуліганами і з обіцянкою вжити заходів, щоб надалі цього не було. Відповідаю: прошу ніяких репресивних заходів будь-якого характеру проти тих людей не вживати, тільки попрохати їх від мене, щоб свою ворожість до мого світогляду виявляли більш культурними й естетичними способами).
Перед обідом у Айоллів. З Ніною Захарівною ніякої недоговорености вже нема: через два місяці в Берліні, і там все буде. 
Наївна одвертість, згага кохання, згага все пізнати, пережити. 
Для цього їде до Парижу, а для чоловіка та інших — шукати співацької посади. Перший крок і етап: Берлін.
У Ґірси. Як я й гадав, усі думки Шаповала про хитрування, дипломатичну гру і т. п. неправильні. Людина хотіла показати, що вона — не механічний виконавець розпоряджень пана, а самостійник чинник. Виклав свої погляди на ситуацію, обіцяв допомагати. Але в кінці місяця, коли приїде Р.
Суперечка з Шаповалом з приводу реорганізації редакції "Нової України". Моя тверда заява поборювати [нерозбірливо] гр. про передачу редагування мені одному. Зачеплена амбіція Шаповала. Майже загроза розриву. Поступка. Обіцянка піти на реорганізацію. С. — 7.
15. V
Сонце. Тепло. Грім.
Позування маляреві Мано. Невеличкий, худенький, з цапиною борідкою й блакитними очима. Чиста руська мова з кацапським акцентом з домішкою українських слів і то якраз на абстрактні теми: вражіння, мистецтво, себто, таких, яких народ не вживає.
Скликати засідання "Нової України", очевидно, річ цілком неможлива. Доведеться діяти самочинно й "єдінолічно".
Видавничий Фонд серйозно збирається видавати "Соняшну машину". Хочеться, щоб у "Дзвоні". Бідний Сіренький вимудровує різні способи, але крім грошей, нема вірного способу видати книжку. Я пробую так улаштувати, щоб зберегти фірму "Дзвону". За це готовий заплатити часом одержання гонорару.
Обід з Айоллами, Акименкома4 і проф. Ланшиним. В кіно з Айоллами на страшній п’єсі з привабливим плякатом голої парочки: педагогічна і бездарна та нудна річ про небезпеку сифілісу. А приваблюють все ж таки голим тілом!
Що більше Ніна Захарівна зраджує чоловіка, то більше стає ніжнішою, уважнішою до нього, то безсоромніше, невинніше й щиріше виявляє до нього увагу й любов. Надзвичайно інтересний екземпляр цього роду жінок. С. — 7.
16. V
Сонце. Ясно.
Виконування передвиїзної програми: телеграма Косі, Sklerol, пас і т. д.
Позування у Мако. Портрет Керенського: тонкорукий, виснажений неврастеник. Мако: "Він думав, що я його зроблю героєм". Цікаво, як люди, що знають мене здаля, найхарактернішою моєю рисою вважають силу. В портреті Мако так і старається передати мене.
Олесь придумав нову комбінацію: щоб "Нова Україна" дала йому аванс під його віршовану історію. Нещасна людина: все його життя перенасичене здобуванням копійок. Одначе, навіть у цьому я мусів його розчарувати.
На обіді з Айоллами й Акименком. Гнилі зуби Акименка явно роблять його посмішку соромливою, стриманою. Благання Ніни Захарівни лишитись на суботу. Самовихваляння Айолло своїм впливом на бак[инських] робітників.
Обмірковування плятформи. Психологічне вихваляння Шаповала своїм проектом. Розбиття якраз цього проекту. Бій Шаповала за кооператизацію. Моє настоювання на ширшій формулі. Моя перемога. Понурий настрій Шаповала. Змушення його заявити про реорганізацію "Нової України". С. — 5.
17. V
Виїзд з Праги. Хмарний ранок.
В дорозі.
Цілком можливо, що хворий унизу під моїм вікном стогнав з насолодою, знаючи, що своїм стражданням він перебиває спокійний сон здорових. Я, принаймні, підтримав цю гіпотетичну втіху нещасного, прокинувшись о пів на шосту й не будучи в стані знову заснути. "Перевіряння" дає добрі жнива: 1) Смуглявочка з очима молодих каштанів у вікні сигаретної халабудки. 2) Грузиносхожа дрезденська мадонна з дивно пильним поглядом. Варте запам’ятати: махала рукою на привітання, — так вразило її нахабство незнайомого добродія, який кивнув їй рукою, що аж зупинилась на мить її рука в повітрі, а потім ... сама нахабі замахала. 3) Подруга із змитим золоченим волоссям, [колір] якого лишився тільки на кінцях, викривлена лінія уст з щербинкою зубів і чудовим, свіжим кольором лиця. Погляди і змушена посмішка за панною в залицяльника, молоденького фертика в новенькому костюмі, гордощі його.
Починає щастити в зустрічах: Коха знову не розминулася зі мною. Тупість од відсутности чи.
Хвилювання Ельзи до дрижання. Її пояснення — "перелякалась". Нервовий сміх і віддані, п’яні очі. Сліди чекання у всьому: в домі, саді, городі, справах, печивах, вині. С. — 7.
18. V
Сонце.
Глибока, тиха, як літом річка, радість. В густій, насиченій диханням сонця, трав і квітів, у спеці стоїть образ України. 
Тільки приплющити очі свідомости, — і зовсім на Україні. Так само тихим лебедем пливе сум між сивими хмаринами; так само задумливим дзижчанням риється в квітці бджола; на розхрістаних грудях пахне пекучим сонцем і в заплющених очах то вгору то вниз ходять темні точки, як у дитинстві.
Радісно й щасливо, що Коха має повноту життя. Тоскний, холодний, непривітний Рауен перетворився в затишний клаптик земної плянети. Як дві пушинки, кидані бурями, підбились ми під кущик на цьому клаптику, зачепились, прилипли й тримаємось. Доки? Доки не здійметься нова буря і не кине нас у нові гасання. Але поки буря, — хай буде благословенна тиша, насичена сонцем і духом України.
Наше "господарство" в зразковому порядку. Ельза старається стояти на висоті свого ... ризикованого (як їй повинно здаватись) завдання: ретельністю присипляти увагу Кохи. Вже зарані обманює, вона хитро й часом досить тонко обманює. 
Почуваючи свою злочинність, вона й не догадується про свою смішність. Готуючись до акту злочинства, вона не знає, що воно їй підготовляється тією, проти кого воно спрямоване. С. — 7.
19. V
Буря.
Лист до Левіні. (Зміст мого перебування в Празі, про проект заснування Ініціятивної Групи Української Незалежної Соціялістичної Партії).
Картка до Ніни Захарівни, привітання і адреса. Виконання хитрощів Ніни Захарівни: неодмінно, щоб була картка до чоловіка!
Чекання дощу і бурі. Хазяйські інтереси Кохи забивають колишні мрії про довге бездощове, пекуче літо. Салата й огірки перенаситились сонцем.
Буря. Величезний червоний місяць зі сходу над обрієм. А з заходу сиво-синя армія хмар. Один самітний лицар, закрившись червоним круглим щитом, виступає проти лахматої дикої орди, що заступила все небо. Орда вже здалеку починає обстріл, кида вогняними стрілами, гуркочуть вози, одна лава налізає на другу, грізно реве, тремтить від люті. Сміливий самітник сумно посміхається круглим червоним лицем. Розуміється, бій нерівний. Орда з ревом, скреготом, гуркотом і вогнем обступає з усіх боків лицаря і налягає на нього своєю масою. І з неба рясно, патьоками ллється піт чи сльози бійців. Блискавки розпанахують небо на частини, небо тріскається кривою золотою лінією, як земля в посуху. Коха радіє: не треба завтра поливати городу. С. — 7.
20. V
Хмарно. Дощ.
Ми з Кохою вже цілком спокійно топчемо здерті ризи тисячолітніх святощів; не ризи та навіть і не рядюжки, а просто рештки старих декорацій, вийнятих давно з душі і відставлених геть. Цілком спокійно обмірковуємо плян і способи "перевірки" з Ельзою. З огляду на можливість у цих днях Боткіна,85 Косі слід поїхати до Берліну сьогодні ж, а не в середу чи в четвер. Не випущена навіть з уваги душа. Ельза, розуміється, не виявля з цього приводу незадоволення. Коха в Берліні. 
"Перевірка" провалилася. До рішучого моменту була надія на щасливе розв’язання. Але з’явилась постійна реакція, серце затіпалось грізно, хапливо, — і цілковитий провал. Яз. задовольнив, викликав навіть захоплення. ("Треба записати в календар щасливу годину"). Вечір так само не приніс задоволення. 
Безумна тільки втома від напруження і відчуття майбутньої безрезультатности.
Дощ як навмисне цілий день. Холодний вітер зі сходу дме на веранду.
Чи треба було перевіряти? Треба. Результат сумний, але так, очевидно, й мусить бути. С. — 6.
21. V
Холодно. Дощ.
Ще раз спроба і ще раз невдача. Отже: складати зброю? Раз назавжди порішити, що не вернути колишнього? Та ще й навіть постановити, що ціла галузь дерева життя відламується, засохла, змертвіла. Чи ще боротись? І як? Тепер Париж випинається опукліше. Єдина надія? А тоді вже або скласти зброю, або тріюмфувати? Коха боїться, що Париж одніме всю увагу і всі сили. Ні, все для частини — недоцільно, неекономно.
Зустріч Кохи. Несподіване відношення до перевірки з Ельзою. "Образа, мука, неможливість бачити щодня, бажання втекти, виїхати, щоб у Берліні щонебудь з нею трапилось" і т. д. 
До мого власного тяжкого стану така несподіванка була вже зовсім зайвим додатком. Такий вибух старого показує, одначе, величезну живучість моральних навиків минулих поколінь. 
Експериментальність і медичність перевірки відсунулись набік перед голосом минулого, закоріненого в психіці людини.
Перевірка з Кохою блискуча — півгодини. Отже — не фізичного це характеру, а психічно-нервового. Порада Кохи — від припливу крови до голови й биття серця — бром. С. — 7.
22. V
Хмарно. Парко. Сонце.
Продовження перевірки з Кохою — 10 хвилин.
Розповідь Кохи про Маркушок. Становище препогане. 
Заробляння картами не виправдується. Кораблі купують німці, і Марко Григорович не має до цього відношення.
Лист від Петруся.86 ("Шкапа", що недоїдає. Стан страшний. 
Крізь тупу пригніченість "шкапи" пробивається заціплена, мстива лють."Покійники" — Жак Шеремец[инський],87 3ін[овій] Гр[игорович Моргуліс]88 збираються у "Палочки" й одводять Душу).
На новому колесі в лісі. Масовий наліт великих мух на ліс. 
Чогось від цього велика огида. А коли б метелики?
Тьмяніє образ Нуші. Не образ, правда, а віра в можливість реалізації образів. Через те самі образи й можливості стають нереальними.
Хутір, як клякспапір, усмоктує все чорнило зовнішнього світу і душа завсігди суха. Не знаю, чи це добре для неї. Здається, іменно моя подібна до діжки, яка в сухості розсихається і губить обручі. Пора вже вмочити її в течиво праці.
Лист до Чикаленка. (Відповідь на чекання ним візи до Праги. Чехи вже відмовили, а Левко89 обороною п’яних хуліганів унеможливив заходи Громадського Комітету вдруге). С. — 8.
23. V
Зранку — сонце. Хмарно. Дощ. Початок "Silbe".
Соняшна ванна.
Початок роботи над "СМ". Тугувато йде. Повисмикувались зубці коліщаток з колеса психіки і, поки не з’єднаються всі, машина рипить і сунеться мляво.
Вибух "перевірки" з Кохою набирає хронічности.
Лист від Румунки. Захоплення Кохи. Навіть почервоніла. 
Весь час думки навколо неї, — всі ознаки "нушиного" стану. Аж листа сіла писати. Така інертна, скупа й ледаченька на листи, моментально сіла й написала по-французьки аж чотири сторінки. А тим часом можливість приїзду Румунки з Надею до нас не віщує тих хвилюючих перспектив, які лежать у ґрунті Кохиної охоти до листування.
Повторення "перевірки" ще з більшим запалом, що стає вже загрозливим.
Курча "Сіротом". С. — 8.
24. V
Сонце. Хмарно. "СМ" — 3.
Гості: Марко Григорович і Рахманов з сином-хлопчиком. 
Рахманов, — волосся російського інтелігента, довге, пересипане сивиною, з не вилупленою зовсім лисиною. Лице досить чорне, очі роблять вражіння двох глибоких темних дірочок. 
Хлопчик жовтяво-білий з білими віями, круглоголовий, синьоокий, зовсім неподібний до батька. Балакають між собою тільки по-німецьки, бо мати німкеня і син ніколи дома російської мови не чує. В розмовах про большевиків у голосі й словах відчувається відчай і безнадійність. Упадуть то впадуть, але коли саме? А їсти нема чого, жінка служить за продавщицю у Wertheim’a, дістає 90 марок місячно й утримує чоловіка і сина. 
А він любить випити і має хворобливу пристрасть до карт. 
Вражіння людини не дуже глибокої, може, запальної, але не сильної.
Справа з кораблями у Марка Григоровича не зовсім загинула. Якісь німці хотять купити пляни. Даватимуть Воробйову по 1 000 марок щомісячно, а Марко Григорович матиме 33%. Він би й на три згодився за цих обставин.
Ще гості: грузинки — Ліза Давидівна з Ґіві та Анною Іллівною. При них Бакал.
Коха, розуміється, пече, варить, смажить, хвилюється. 
С. 5.
25. V
Хмарно. Свіжо.
Годування гостей по черзі, — хто раніше встав. Найпізніше, звичайно, Анна Іллівна. Вона вже тепер не грає вищу істоту, яка має сто доларів щомісячно і почуває себе відмінною з природи від усяких бідолах, що живуть позичками. Не грає тому, що мусить платити 1 200 або 800 марок за процес з хазяйкою колишнього їхнього помешкання. Історія цього процесу є чудова ілюстрація руського інтелігентського егоїзму, недбальства, халатности, дурости і моральної неохайности. Особливо опукло виявляються якості Лундберґа. Переважно з його вини процес програно і судовим приставом описано і забрано всі речі Анни Іллівни: сукні, шубу, двоколесо, валізки, — все те, чим вона пишалася перед Леночкою та іншими старцями.
Знову в картах характери людей. І знову те саме себелюбство, тупе, вузьке, сліпе, наївне. Бакал — людина з ризиком, великодушна, смілива. Рисочка: Анна Іллівна настоювала, щоб гра була на гроші. Коли ж програли, а я виграв і не захотів, щоб платили, всі мовчки це прийняли. "Нарешті самі!"* С. — 8.
26. V
Хмарно. Дощик.
Цілий день лаштування Sonnenbad. Огорожа з кілків, обтягнутих старим дротом з тину, і покрита старими сосновими гіллаками. Вийшло затишно, близько до природи й зовсім дешево.
Від Єлени Давидівни ніяких листів ні нам, ні сестрі, нікому. 
Цікаво вгадати причину. Я думаю: душевні лінощі, підкріплені байдужістю до тих, кому їй треба писати. Будь якийнебудь сильний інтерес, любов, відчуття туги за тими людьми, знайшлася б енергія пересилити душевну лінь. Адже знаходилась така енергія, коли їй треба було, коли щось зачіпало або хвилювало її. Хотів би, щоб моя догадка не справдилася.
Ельза: "Sie machen mich wild".90 Sonnenbad — готовий!
Чуття задоволення буває не від якости роботи, а від успішного її виконання. "Золотар", що вправно й швидко вичистить яму, почуває більше задоволення, ніж митець, який не може закінчити художнього твору. С. — 8.
27. V
Лист до Нуші. "СМ" — 4 (обробка старого).
Соняшна ванна цілий день.
Лист від Левіні. (Ідея заснування Ініціативної Групи Української Незалежної Соціалістичної Партії дуже подобається, але відновлення нашої групи в групі Незалежних Соціалістів — ні. Бо знову перебудова на Ініціативну Групу УНСП вигладатиме несерйозно. Почасти — раціа. Дуже загрозливі симптоми [в писанні]: пропуски складів у словах і цілих слів. Так було і у Левка [Юркевича] перед гострим вибухом хвороби).
Іде процес розплоджуванна в нашому господарстві. Всі тварини, рослини родать нове: Резі, Ганьхен, голуби, Пута-гиндичка, кури; город повен молодого житта; сад плодить дітейфрукти. Коха повна клопоту пресерйозного, часом з горем. Наприклад, недосиджене Путою кураче айце підкладено під квочку. Воно почало лупатиса. Щоб допомогти природі, Коха надлупила айце. Але, видно, природа помочі не потребує. Коли ж така "поміч" втручаєтьса, то курча не може вилізти з айца. І виходить горе. "Сіротом" вважає нас за своїх батьків. Ось і тепер під час роботи сидить у мене на шиї. Коли а відходжу, почина страшенно жалібно пищати.
28. V
Сонце.
Лист до Шаповала. (1. Чому нема досі переписаного проєкту платформи. 2. Переговори з чехами. 3. Матеріал до "Нової України. 4. Стипендія Левіні).
Лист від Чикаленка. (Весь лист — бажання показати мені, що п’яний вибрик проти мене двох хуліганів — річ для нього і для Левка, сина його, зовсім не така огидна. Ані трішки не заперечує, що Левко міг узяти під свою оборону хуліганів і що їх треба було взяти, бо, мабуть, вони тверезими — хороші люди. Та розуміється, хороші, навіть у п’яному вигляді, навіть у вибрикові, бо вони ж — монархісти й виступили проти мене, а я зруйнував український трон, що так добре забезпечував земельку, кругова порука. І от наочний доказ сили класових інтересів. І те, що я — письменник і що перший український голова уряду, і що старий приятель, і навіть літературний хресник, що старий любить підкреслювати, — все це, таке цінне для нього, губить ціну, коли воно стикається з інтересами його як поміщика. І він готовий плескати тому, хто мені робить якусь неприємність. Ні, очевидно, наші шляхи розійшлися зовсім і навіки. Нема чого їх стягати тоненькими нитками рідкого листування). С. — 7 1/2.
29. V
Сонце. Хмарно. Дощ. Грім.
Ради свята цілий день спів на шосе.
Вчора вже відчулась настійна потреба організувати час на систематичну роботу. Годі займатися тільки зміцненням сил, час [марно] витрачати. "Соняшна машина" — 3.
З "Сіротомами" в соняшній огорожі. Співробітники неспокійні, мусів одіслати додому. Другий "Сіротом" урятований, власне, вилуплений нами з яйця. Надій на життя не було ніяких: скручене, голе, жовте тільце з ріденькими чорненькими волосинками, мокре, закривавлене, якийсь гидкий недоносок наполовину виліз із шкаралупки. А через ніч перетворився на чудесне, пухнасте, чорненьке курчатко, яке бадьоро і весело почало дзьобати. Тепер їх двоє. Піднімають надзвичайний крик, коли лишають їх самих у хаті, і моментально заспокоюються, як почують людський голос, або людська рука торкнеться до них. 
Дзьобають одне одному повіки очей і кігтики, думаючи, що то щось смачне. В загорожі бігають за мною, як за квочкою.
В наслідок постанови — півтори години занять з Кохою німецькою і французькою мовами. С. — 8. 
ЗО. V
Сонце. Дощ. Грім. "Соняшна машина" — 4.
Заняття німецькою та французькою мовами — 2.
Боротьбу на фронті сну виграно. Принаймні, Прага показала, що тепер може спати як люди, якщо не більшість, то хай меншість, і не стаю вже таким самітником, як раніш. Отже, значить, можна боротись і вигравати? Тепер перейдено на другий фронт: щемління, шуму, чи. Здається, і тут можна помітити виразні ознаки успіху. Звичайно, в моїй натурі закладена нетерплячка, вимагаю раптового здійснення бажаного. Але суть у речах, які здійснюються тільки повільним кроком, які вимагають настійности, упертости, неухильности в напруженні. Ці досягнення, одначе, мають бути тільки передумовою, необхідним ґрунтом, без якого неможливе досягнення дальшого: творення свого життя, про яке я міг би з такою ж гордістю і радістю говорити, як говорю про створений нами шлюб. Нема нічого недосяжного для сильної волі, спрямованої до однієї мети. "Чорну Пантеру" хочуть ставити на італійській сцені. Боюсь цієї п’єси.
31. V
Сонце. Дощ.
Лист до Левіні. (Запитання, чи буде працювати над проектом програми УНСП).
Лист до Смаль-Стоцького. (Що чути про англо-совєтський конфлікт?).
Лист до В. Левицького. (Не хочу, щоб в Італії першою йшла "Чорна Пантера". Спаскудять опінію).
Провал перевірки з Ельзою. Не зважаючи на три дози брому, на електричну машинку, [відчув] набухлість голови, гарячність її. Уже від однієї уяви чи — набухлість. Все попередньо обдумане проведено технічно, але результат такий самий, як усі попередні рази. Звідси висновок: різні засоби технічно-терапевтичного характеру не мають сили. "Запертість" не зникає. 
Прориву добитись неможливо. Отже дилема: або здати всі позиції на цьому фронті, викреслити цілий шар життя і тим самим закріпити в собі цей стан і цим закріпленням потягти й відповідні психічні ослаблення, жити з свідомістю відмерлости, або ж пробувати ще Париж. Вжити всіх зусиль, мобілізувати всі можливі засоби й перемогти ворога.
Пригнічення від провалу. Докази з Кохою цілком задовільні, але не знімаючі надій на переборення без радикальних заходів. 
С. 7­
1. VI
Сонце. "Schatz" у Резьки. Дикий концерт котів уночі в наших хатах. "Соняшна машина" — 4.
Вчорашній провал перевірки ще й досі діє пригнічуюче. Все більш і більш випинається Париж як остаточний і радикальний засіб перемоги.
Коха захоплюється психоаналізою і Stekel’eM, як його рішучим пропаґатором. Навіть без певної дози застереження, яке ніколи не вадить при нових теоріях і методах лікування. Звичайно, її захоплення має ще й педагогічну мету: заразити й мене своєю вірою, засуґестіювати мене, щоб я сам себе засуґестіював. Одначе, це не легко з таким інтелектом, який сам себе щохвилини розкладає і аналізує до найдрібнішого атома.
Похвалився недавно перемогою на фронті сну, а сьогодні раптом "тягнення ніг" і препоганий, колишній сон. Здається, ніяких причин не було. Хіба що атмосферичні? С. — 5.
2. VI
Хмарно. Холод. Різка зміна.
Лист до Левинського (Париж) з приводу компенсації за продані ним наші речі, здані йому на схов у 1914 році.
Дійсно, поганий сон виправданий: несподівано різка зміна погоди: після спеки — холод, і небо цілий день у нерішучих, сивих з синім хмарах. "Соняшна машина" — 4.
Лист від Євгенії Олександрівни. (Надюга знову хворіла на тиф — паратиф, якийсь родич тифу. Пляни про переїзд за кордон або тільки приїзд Надюги).
3. VI
Холодно. Хмарно. "Соняшна машина" — 6.
Цікавий експеримент. По обіді було погано: млосно, важко, сонно. Хотілось лежати. Порожнеча в голові. Нудотість. І раптом сказав собі: якщо я зараз зроблю зусилля волі, піду нагору й пороблю дві години, то подібні стани не страшні, вони більше наслідок психічної розпущености, лінощів, а не хворобливости. 
Тоді, значить, з ними можна боротись волею. Я пішов нагору і поробив три години з охотою і успіхом. Радість Кохи аж до вогкости в очах, коли я увечері розповів про цей експеримент. І дійсно є з чого радіти, бо тепер соромно буде не вживати цього хорошого засобу, коли нерви трохи опадатимуть. С. — 7.
4. VI
Холодно. Сонце — хмарно.
Припинення ЗкІегоГю.
Подорож до Берліну, — стипендія і шукання Вирового.
Побачення з Марком Григоровичем. Тяжкі матеріяльні обставини, шукання якихось заробітків, але безнадійно. Думка про переїзд на Україну. Доля всіх емігрантів. Так потроху найзавзятіші доходять до цього.
На виставці Глущенка і Бабія.91 Талант обох виразно помітний. З хлопців-учнів зробилися справжніми молодими шукачами нових шляхів. Спільність шукань робить їхні манери писання спорідненими. Шукання Глущенка заводять його в тупі кутки. 
Рятує скромність і щирість. Одначе, знає вже підходи до критиків: робить усім візити.
Дома. Був чийсь телефон. Жіночий голос хотів говорити зі мною. Я й Коха вирішили: Нуші. Але сумнів бере через те, що, коли мене не було, тоді — Frau Doktor. Хто ж це?
Гріх: обурився в нестриманому, негарному тоні на Коху за бюклінги Резі. Сором і досада на себе.
Лист до Петруся. (Які настрої на Україні? Чи є ґрунт для нової партії? Як переслати гроші батькові?). С. — 5.
5. VI
Хмарно. Дощ.
Вчорашній телефон не від Нуші, а від Вирового! "Соняшна машина" — 4.
Лист до Шрайдера. (Запитання про Воронова).92 Візита Вирового. Розповідь про те, що почав учити французьку мову, і раптом гаряче почервонів аж до сизости на щоках. Очевидно, вчить мову в зв’язку з його відносинами до Білоусихи. Подумав про те, що ми можемо вгадати причину такого раптового бажання знати мову, і почервонів. Цікаве: Шаповал уже ставиться недбало і майже вороже до "Нової України". Очевидно, через те, що надалі він не буде фігурувати як редактор. Я різко сказав, що вважаю це за саботаж на ґрунті амбіції і, якщо журнал не буде далі виходити, то це буде головним чином з вини Шаповала.
Телефон від Єлисавети Давидівни. "Сповіщення", що на свята приїде до нас. Досить нудне сповіщення. Спадщина Леночки. Від неї лист до сестри. Вона почуває себе гарно, життєрадісно, весело. Таким чином усі наші гадки й міркування про причини її мовчання не мають ґрунту. Єдиний ґрунт: її егоїстична, себелюбна, ледача в симпатіях до інших вдача. Вистачило сил приписати нам привіт. Косі, видно, від цього сумно й боляче. Але хай це буде останньою її бідою.
6. VI
Сонце. Хмарно. "Соняшна машина" — 4.
Цікава погода: цілий тиждень зранку трошки сонця, на обід хмариться, по обіді — загроза дощу, на вечір — знову сконфужене сонце. А ні дощу, ні сонця немає.
Сіротоми перейшли до квочки. Вона прийняла їх, не дивуючись, що має дітей такого різного віку.
Від Ніни Захарівни ніякої відповіді на картку. Образилась, що послав забуту картку? Чи зовсім не одержала і жде повідомлення? Але в цьому стані малюни і невдач з перевірками я навіть задоволений, — для мене полегшується завдання відмови.
Від Нуші також нічого. І також задоволення, бо позбавляюсь гіршого, що могло б бути, коли був би розвиток відносин. 
Треба було б усунути ще одного об’єкта перевірки — Ельзу, і тоді спокійно здати малюну в архів. С. — 7.
7. VI
"Соняшна машина" — 4.
Лист від Наді. (Жагуче хоче приїхати. Аби тільки знайшлася робота за кордоном. Де ж вона може взятися в Німеччині, де своїх 75% викидають з робіт?).
Лист від Леночки. (Ніби скучала "більше", ніж ви, [нерозбірливе слово], могли "сподіватися". Пропозиція збирати мій гонорар за вистави моїх п’єс на Кавказі. Потрібна довіреність. Усе ж таки вияв уваги й активности. Треба дати ґрунт, послати довіреність. Побачимо, що вийде).
Несподіваний приїзд гостей: Єлисавета Давидівна з Ґіві, Бакал. Трошки дивна поведінка: адже вона телефонувала, сповістила тільки про свій приїзд, без Бакала й Анни Іллівни, яка не приїхала тільки через запізнення на потяг.
А з Праги нічого. Ні матеріалів до "Нової України", ні сповіщення про результат переговорів з "хазяїном".
Тільки "ввійшов" у роботу, — милі гості вибили. Спадщина Леночки. С. — 6.
8. VI
Сонце.
Ми вибиті гостями з нашого життя. Коха на кухні. Я безглуздо тиняюсь по кімнатах, по городу й бавлюся з Ґіві.
Ще гості — Віленські.
Карти — реактив характерів. Самовпевненість, вищість, вибачливість Маркуші в преферансі.
Безглуздя тягнеться далі. Властиво, чужі нам люди чогось живуть у нас, вимагають від нас уваги більшої, ніж можуть родичі вимагати, а ми не сміємо ні запротестувати, ні заявити свою думку з цього приводу.
Гріх: лютування з поведінки непроханих гостей. З перспективи вічного псування святкових днів приїздом цих людей. 
Пляни боротьби з цим злом. Коха уступила їм свою спальню. 
Обоє ми мусимо спати в одному ліжкові, заважаючи одне одному. С. — 5.
9. VI
Сонце.
Безглуздя тягнеться: люди живуть у нас і "раюють від природи", себто, на веранді цілий день грають в карти. Або в павзах розмови про падіння большевиків. Цікаво, як погляди людей на громадські явища залежать від особистих станів і інтересів. Анна Іллівна має посаду у большевиків. І вона, ліва есерка, боїться, що буде гірше, як большевики впадуть (вона загубить посаду). Бакал, теж лівий есер, не має посади. І він твердить, що гірше ні при якій владі бути не може.
Одначе, карти чудесний реактив характерів. Анна Іллівна виявляє неприхований егоїзм і відсутність почуття спільних інтересів. Риса ця вже стає відомою всім.
Гості виїхали. Почуття таке, як з вагону, набитого людьми, в якому їхав кілька днів, вириваєшся на тиху, зелену станцію. 
Тиша, спокій, сум природи.
А потім три години поливання городу з Кохою. Праця, подібна до праці первісних рабів. С. — 7.
10. VI
Сонце — хмарно — сонце.
Відчуття полегкости й навіть раювання від відсутности гостей. "Соняшна машина" — 4.
Sonnenbad.
Збирання до Furstenwalde робити довіреність для Леночки. 
Однак, утома і чи не дали розвинути відповідну енергію.
Констатування підупаду настрою й боротьби з демонами. 
Вони ж виразно цим користуються: воля падає, відчувається втома, тупіє світовідчування, [робиться] філософська байдужість. Щодо сну також — втрата і поразка.
Отже, ясно, що треба братися до самооборони і навіть наступу. "Перевірка" з Ельзою довела до того, що пропадає всякий малюновий інтерес. Дьони викликають навіть огиду. Усі, крім хіба Кохи, але й її не викликає піднесення.
Обмірковування з Кохою стану. Знову постанова про гіпнотичні сеанси.
Лист від Нижанківської. (Прохання грошей на переписку перекладу). С. — 7 1/2.
11. VI
Сонце. Грім. Дощ.
Лист і гроші (500 чеських корон) Нижанківській на переписку. "Соняшна машина" — 3.
Приємний сюрприз від Finanzamt’a під час роботи: 720 марок (6 000 чеських корон) податку за Grundstuck.93 В FUrstenwalde в справі довіреності Леночці на представництво моїх авторських гонорарів на території СРСР.
Песимістичне підтвердження адвоката про закон, на підставі якого з нас милий Finanzamt має здерти 720 марок.
Вибивають бісові Amt’n з роботи! І хто знає, які ще сюрпризи готують вони. Жагуче хочеться забратись кудись у якусь щілину на земній плянеті, уявити себе кузочкою, мертвим і так прожити хоч років зо два! І не боятись Молоха громадськости, не приносити йому в жертву своєї волі, праці, існування. Чи краще сказати: служити йому в іншому переділі його храму.
Година раювання при обдумуванні в кабінеті. Тиша. За вікном золотий порох сонця на листях. Радісний сум буття образів. С. — 7.
12. VI
Дощ. Сонце.
Подорож до Берліну шукати поради супроти Finanzamt’a.
Леле! Маркуша радить скоритися й платити. То й уся порада.
Чудна велика розбитість і втома у мене, в Кохи і дівчини. 
Реакція на природні пертурбації.
І знову ще один приклад ефемерности політичної популярности: Пуанкаре і Мільєран,94 які, здавалось, ніколи не зійдуть з п’єдесталів кумирів французького дрібного буржуа, сьогодні тим самим маленьким рантьє95 стягнуті звідти. Та ще й як: Мільєран мав стояти сім літ як президент, а йому не дали досягти, стягли. Стягли з титулом ворога народу. Власне, і "герой народний" і "ворог народу" однакові речі, збудовані на дуже нетривкому фундаменті і з солом’яного матеріялу, — емоції мас. З "ворога народу" стати його "героєм" однаково легко, як з "героя" перевернутися на "ворога". І коли деяким людям ходить о славу й популярність, то чи варто на таку солом’яну річ витрачати так багато зусиль? С. — 9 1/2.
13. VI
Сонце. Хмарно. Дощ. "Соняшна машина" — 6.
Лист до Леночки. (Довіреність на отримування гонорарів на території СРСР. Явно утопійна справа. Доручення продати "СМ" грузинському чи російському видавництву, бо все одно вкрадуть).
Лист до Наді. (Роботи в Німеччині знайти не можна, але хай приїжджає у відпустку й сама розглянеться).
З Праги ніякої відповіді й досі. Невдача, чи що з "хазяїном" та його підручними? В кожному разі дивне мовчання. Саботаж Шаповала?
Сумнів у "Соняшній машині": чи дасть вона те, на що сподіваюсь? Бути письменником невизнаної, упослідженої нації це все одно, що плисти разом з іншими голими в одежі. Та й у самій речі сумніваюсь, хоча дуже вибагливі читачі читали з інтересом.
Знову намічається неврожай і голод. Але до чого здеморалізована роками вбивств, крови і гибелі моя психіка: насамперед думається, — на шкоду чи на користь це кремлівській банді злочинців проти соціалізму й нашого народу? С. — 7.
14. VI
Різка зміна. 8°. Дощ. Вітер. Холод. "Соняшна машина" — 9.
Лист, рукопис "Соняшної машини" Мірному на переписку.
Лист від Левіні. (Поправки до проекту платформи Революційно-Демократичного Союзу).
Тиша всмоктує в себе психіку. Розставатися з Рауеном тяжко. Через те вже готові примиритися з податком на чужинців (за GrundstOck’n), що ніби мають німці накласти. Аби мати свій дах над головою, не блукати, не тинятись і не знати, що є десь на землі тихе місце, де можна організувати свої думки, давати їм витворюватись в образи й суцільності. Отож знову нехіть до продажу Рауену. Навпаки, вже малюється осінь, зима і ті довгідовгі години, які можна провадити в роботі серед тиші й куняння природи. А сьогоднішній день цілком осінній. Вітер з півночі, лютий, холодний; весь день холодний, злий дощ; небо похмуре, на вечір закривавлене так, що кривавим одсвітом зачервонілася зелено-фіолетова стіна лісу на Рауенських горах. І працювалось скупчено, по-осінньому, заглиблено в роботу. І сум, і напруження думки, щоб порвати навислу від тяжкого неба зоологічну тугу. С. — 7.
15. VI
Дощ. 7° — цілий день. Холод. "Соняшна машина" — 3 (обдумування).
Другий день зранку до вечора дощ, холодний, осінній. Чи у зв’язку з погодою, з безнадійно хмурим небом, чи просто тверезіше дивлюсь, але "Соняшна машина" все більше й більше виступає переді мною в простішому світлі. Все більше й більше я бачу, що вона зовсім не матиме того успіху, якого я хочу і в який один час чогось вірив. Дефекти роботи тепер, коли охолов до неї, випинаються й соромлять. (А переробити нема вже внутрішнього інтересу й запалу. Хочу звільнитись і перейти до іншого). Вже навіть починаю сумніватися, чи захоче Брандес,96 Франс97 чи Гавптман98 дати передмову до неї. Що такого видатного в ній? От і буде: передмови не дістану, проковтну сором, злидні примусять продати за безцінь, річ вийде, пройде непомітною для широкого кола читачів, а критики там де-не-де вилають за щонебудь. Поможуть руські брати. І тим усе скінчиться. Хмарне передбачення, але, принаймні, тверезе. Воно не збільшує охоти до праці, але довести її до краю треба. А найгірше, що осоромлю українське ім’я.
Сумна розмова з Кохою. їй здається, що моє відношення до неї в чомусь змінилось. А я борюсь за своє духовне існування, бо коли свиню смажать, то їй не до поросят.
16. VI
Сонце цілий день.
"Соняшна машина" — 8.
Вчора був гіпнотичний сеанс. З одним грамом вероналю. 
Тривав дві години. Бідна Коха вимучилась. Сон, не зважаючи на фізичний потяг до сну, ніяк не міг [угамувати] сполохані, напружені нервові клітини. Особливо трудно присипляти тих людей, які при найменших шумах не можуть заснути. Але все ж таки, хоч і не вповні, вдалося добитись мети, контакт був. Результат виразний: дія вероналю не відчувалась тяжко, цілий день працездатність, легкість настрою, тиха радість. Все це злегка засерпанено сонним сумом. "Над "Соняшною машиною" працювалося охоче й легко. Одначе, "перевірка" з Ельзою не дала знову нічого позитивного. Та сама картина. Підманити і зненацька вхопити демона не вдається.
Картка від Шаповала. (З "хазяїном" ще й досі не вияснено. 
Була розмова з Ґірсою і буде ще одна 20-го. Про що розмова, які результати дала, не пише).
Лист від Левинського. (Відмова писати програму УНСП).
Лист від Шрайдера. (Адреса Воронова і список його творів. 
Отже, треба писати листа).
Лист до Шаповала. (Запрошення його з Ольгою Філаретівною у Рауен). С. — 7.
17. VI
Сонце. Хмарно.
Подорож на колесах у Beeskow на бій з Finanzamt’oM. 
Вибрики лівої ноги. Попередження? Але про що? Сумно, що справжня медична наука так глибоко закопана, що поки до неї докопаєшся, мусиш перейти масу сміття і масу грошей вкласти.
Навіть серед утоми фізичної можна вирвати моменти, які потім забарвляться у тужний колір пережитої радости.
Кожен Amt Німеччини є просто засідка розбійників, які перехоплюють подорожніх, яким іншого шляху, ніж повз їхнє гніздо, немає. Цікаво, як виберуться з пастки, яку самі собі поставили урядовці Finanzamt’a, видуривши у нас 68 марок і не завівши їх у книги.
Бій, розуміється, програно. Платити треба. Єдине, чого можна, здається, добитись, це розстрочки виплати.
Убивство фашистами соціялістичного депутата Маттеоті." 
Фашизм починає доходити до нормального розвитку: безвідповідальність розвиває природні якості. С. — 7.
18. VI
Хмарно. Мрячний дощ. Сонце.
Покута за вчорашню подорож: утома.
Переклад і переписка посуваються. Починаю щулитись: де ж я візьму заплатити за ці роботи? Страх навіть бере. Ні заробити, ні позичити.
Лист до Воронова. (Запитання, скільки може коштувати операція?).
Ці каво-ці каво, — чи спіткнеться Муссоліні на Маттеоті?
Перевірка з Ельзою, здається, матиме тільки той наслідок, що Боткіна немає. Загрозлива річ.
Потерпаю від запрошення Шаповалів. Ще не досить ситі ми відлюдністю. Жити при людях кілька тижнів, — тяжко. Але треба: відпочити Шаповалові треба і треба віддячити за послугу в купівлі хутора.
Невдала спроба нашого колективного (з Кохою) листа до "братюшки" і "проклятки" Леночки. С. — 7.
19. VI
Хмарно. Сонце. "Соняшна машина" — 8.
Картка від Тамарочки. (По скінченню іспитів збирається до нас гостювати. Цікаво, чи лишився в пам’яті цієї дівчинки епізод у вагоні. Так само варто дослідити, як розвивається жінка з підлітка).
Доходжу до кінця "Соняшної машини". І що ближче до закінчення, то менше певности в її цінностях. Чи не пустоцвіт ця праця? Любови й уваги вона мала від мене більше, ніж яка інша робота, але чи віддячить вона мені — не маю ніякої певности. 
Коли б попрацювати над нею ще років три, переписати самому, як Л. Толстой, разів ще двадцять, отоді, може, і одсіялось би справді цінне, а все легке відлетіло. Та хіба ж у мене є матеріальна змога на таку розкіш? Тут на переписку, на переклад нема чим заплатити і доводиться сушити голову, як і де роздобути.
Лякання Ельзи Боткіном і покутою були передчасні. Боткін є, і тепер є добра нагода ліквідувати перевірку.
Щось непевне в Празі. Здається, всі розрахунки на "хазяїна" закінчаться пшиком. Завтра має бути розмова у Шаповала з Ґірсою.
20. VI
Сонце. "Соняшна машина" — 8.
Лист (гроші — 50 марок) до Нижанківської.
Лист до Ніни Захарівни. (Запитання, чому не відповідає на мої дві картки).
Люба, чудесна спека цілий день. Зовсім не німецька, надзвичайна, майже ненормальна для цієї бідної на сонце країни.
Працездатність задовільна.
Убивство Маттеоті — іспит для італійської демократії. Але хоч би й провалила вона цей іспит, не поборола Муссоліні, все ж таки витримала іспит італійська історія: з приводу вбивства піднявся страшенний крик жаху, обурення. Це вжахнулася і крикнула історія, традиції, побут, психіка Італії, а не демократія. Бо зрівняти з Росією: убивства масові, люті, дикі, жахливі, і ніякого крику російська історія не робить. Так само мовчки щулиться, як щулилась століття.
Увечері на ринві даху сиділо семеро ластівок. Це — наші, з гнізда в нашій стайні. Чомусь ці милі, чепурненькі голівки на ринві викликали [почуття] зворушення, миру, ніжности. Яка радість бачити круг себе рух життя, нормальний, земляний, стихійно радісний, бездумно щасливий!
Передчуття зміни погоди: недобрий сон. С. — 6.
21. VI
Сонце. Хмарно. Буря. Грім. Град. Дощ.
Різка зміна температури, — від 30° до 11°.
"Соняшна машина" — 5.
В роботі павза: зміна кінцівки "Соняшної машини". Наново писати, нові поступки. Цікаво: поки в мені не готово, раз-у-раз якась не то лінь, не то нехіть до роботи не дають продовжувати. Як тільки ж усе обдумано і визріло, лінь і нехіть зникають і не треба силувати себе до роботи.
Троє киценят: Тігер, Мурза і Мазунчик (Liebling). Від однієї матері, навіть одного кольору — жовтого. Тігер жовтий, тільки весь у білих смугах, як у тигрів. Але характери у всіх різні, індивідуальності виразно відмінні. Вияв на музиці: гра на піяніно викликає у них зовсім різні реакції: Тігер забігає й ховається так, що не можна знайти. Мурза спочатку лякається, потім сам підходить ближче до джерела звуків, лягає під самим піяніно і слухає. 
Liebling хвилюється, завмирає і слухає на тому місці, де його застає музика. Але всі, видно, люблять музику.
Грім, град, зміна погоди, — вчорашнє відчування! Міг би чудесно виконувати ролю барометра, — майже за цілу добу [наперед] відчуваю. Чи не зробити з цього професію? Мабуть, матеріально було б вигідніше, ніж письменство.
22. VI
Хмарно. Дощ. Холодно. Туман — не видно лісу й обрію. "Соняшна машина" — 4.
Візита Рудичева.100 Пенсне, тонка, ясна на засмажених щоках зморшка, як дві скобки, що охоплюють ніс. Щербина збоку на зубах робить ніякове й жалюгідне вражіння.Розповідь його про службу в О. Коваленка, поета. Виявляється, цей схожий на лиса, влазливий, підлабузнюватий чоловік міг бути страшенним деспотом із жінкою (бив її), жмикрутом з робітниками, скупієм і зажерливим невтомним амбітником. Оженився (не вінчавшись, бо мав жінку вінчану на Україні) з дочкою посла російського у Відні Татіщевою. Зазнайомився з нею в тюрмі у Відні, куди під час війни німці посадили їх трьох. Його випустили, а жінок ще тримали. В цей час він назбирав трохи грошей. На ці гроші вони сплатили борги за маєток Татіщевих у Steiermark’y.101 Коваленко ці гроші дав на умові, що він буде третім співвласником маєтку. Стали жити в цьому маєткові (чудовий будинок і десятин 20 землі), але працювали гірко, бережучи кожну копійку, обмежуючи себе у всьому. Очевидно, збирався збити капіталець. І помер. Від чого, Рудичів не знає.
Візита Марка Григоровича. Матеріальне становище те саме. 
Нізвідки нічого, ні кладів, ні кораблів, ні Думбадзів, навіть карт нема, бо нема з чим іти до клюбу. С. — 7.
23. VI
Дощ уночі, вранці сонце. Зміна. "Соняшна машина" — 3 (обдумування).
Від’їзд Марка Григоровича.
Пропозиція перекладу "Хочу" італійською мовою.
Невдоволення з себе (вночі): чому я виявляю себе з деякими людьми не [самим] собою, а гіршим, неприємно балакучим, часом навіть ніби самохвальком? Це так гидко моїй вдачі, що я з острахом дивуюсь: хто це за мене виявляє отакі якості?
Дуже надокучливий клімат Німеччини: через кожні 2-3 дні зміна погоди в той або інший бік. І кожна зміна відбивається на нервах. Така часта шарпанина їх стомлює і надокучає до огиди. 
Фінансовий стан Німеччини [і мене] зачіпає: німецькі видавництва дуже скоротили свою продукцію, а німецький читач втратив купівельну силу. Через те сподіватися на німецьке видання "Соняшної машини" нема чого, а ще менше надій на великий тираж, себто, на успіх, бо від тиражу залежить і літературна доля праці. Що ж до передмов Брандеса, Франса чи Гавптмана, то, здається, скептицизм Віленського має рацію, — не легко буде так, як хочеться. А совнегідники просто вкрадуть річ, не заплатять гонорару і спаскудять видання своїми зауваженнями й передмовами.
24. VI
Хмарно. Сонце. Хмарно. Вітер.
Незрозуміла втома, тупість мозку, нехіть до праці. Сновигання по хаті. Знову думки про перевірку з Ельзою. Звідси підлість: від нетерпеливости прискорення поїздки Кохи до Берліну.
Перевірка не в тих формах і не в тій обстановці. Одначе, майже певність, що вдалася б, коли б не виступило "не хочу": малюна велів.
Надзвичайний вибух тоскности, порожнечі, безнадійности, безбарвности й безцільности світу й життя. До страху незрозумілий вибух. Рауен — як тюрма, світ — нудний. Злякана уява шукає привабливого місця на плянеті — все нудно. І страшенна туга за Кохою, гризуча й болюча, бажання негайно їхати за нею і тим заспокоїти себе.
Боротьба з собою, з вибухом, з тугою. І притишення. Чи результат боротьби, чи заспокоєння малюни? Чи зупинення на ідеї любови до людей, як найкращого змісту життя? Здається, треба зупинитись на фізіології. З’явилась жвавість думки, уяви, інтерес до праці. Мозок запрацював, навіть почав далі гризти кістку "СМ".
Але з перевіркою треба покласти край. Вечір уже минув без неї, не зважаючи на явні замахи. С. — 7.
25. VI
Зміна: холод (13°). Хмарно. "Соняшна машина" — 6.
Лист від Олеся. (Сповіщає, що РУХ102 видав на Україні 5 моїх книжок і хоче мені вислати гонорар близько 400 долярів). 
Дивна порядність за наших часів. Який практичний інтерес ховається за нею? В кожному разі є надія, що совнегідники не вкрадуть "Соняшної машини" і можна буде продати її РУХ’ові.
Стаття в "Ділі’" 03 про зміновіхівство на Україні. Чечель і К° винесли від імени української інтелігенції резолюцію проти закордонної еміграції, — це відповідь на мій виступ у Празі. 
Присягаються, що найкращим оборонцем української нації є КП/б/У. За ними ще якісь херсонські інтелігенти на чолі з Шульгою104 висловлюють відданість КП/б/У. "Діло" тріюмфує і киває на мене: а що? Бідні хуторяни: дадуть їм чечевичної юшки лизнути, а вони за те й чоботи лижуть хазяїнові. Вічна страва української нації — чечевична юшка! Коли ж то вже їстимуть свій борщ і не киватимуть на тих, що юшкою гидують?
Постанова про припинення перевірки дає полегшення. 
Злочин з такою легковажністю ставитись до скарбу, що маю в злитті з Кохою. А я це злиття так нерозумно розбиваю.
Радість від приїзду Кохи з Берліну. С. — 6.
26. VI
Хмарно. Сонце. Хмарно.
Лист від Леночки. ("Ме ач тінда". ... Пише, що вже три листи послала, один про "Петю" і "Марусю". Якраз цього я не одержав. Чудесно поставлена перлюстрація у "комуністів". 
Щодо подібних речей, то вони майстри першосортні, кваліфіковані. Немов би натякає на приїзд до нас. Вже минуло моє роздратовання проти неї, і така ніжність замість цього. Радий цьому).
Картка до Левіні. (Помилка, що з таких мотивів, як антипатія до окремих людей, не хоче писати проекту програми УНСП).
Лист від Ніни Захарівни. (Відповідь на картку. "Наш хороший дорогий" і т. д. На початку липня їде до Парижу. Нелегальної адреси, як було умовлено, не дає. В Берлін, очевидно, не заїде. Образа? Сумління? Чи збайдуження? Все добре для мене).
Картка до Наді. (Порада взяти візу до Німеччини просто у німецького консула в Москві).
Лист до Липовецької.105 (Перекладачка на італійську мову. 
Приймаю італійські умови).
Не працювалося. І далі втома. Незрозуміла причина. А від Воронова відповіді нема. А якби й була, що можна зробити без грошей? С. — 7.
27. VI
Хмарно. Сонце. Грім. Дощ. "Соняшна машина" — 8.
Чи "руч" чи зусилля волі — цілий день підвищена працездатність.
Побилося двоє гиндичат. Одне вхопило другого дзьобом за шию і пригинало до землі. Півень побачив, підбіг і крильми та дзьобом розігнав гиндичат. Вони розбіглись, але через кілька хвилин дужче гиндича знову схопило слабшого й почало його скубти. Тоді півень знову сердито підбіг, ударив дужчого крильми і дзьобом, заґерґотав і розігнав. Очевидно, друге розбороняння [півня] було настільки вразливим для гиндичати, що воно більше не обижало слабшого.
Резі носить своїм кошенятам молодих зайчат. Полює, як справжній хижий звір. Миші вже не задовольняють. Ми ждемо, що вона колись принесе великого зайця, а може й дику козу з лісу. Здобич насамперед Liebling’oei.106 Потім інші можуть їсти.
У Ельзи "мрак и ужас царили по-прежнему".
Картка від Шаповала. (Згода приїхати гостювати. Про справу "хазяїна" і "Нової України" нічого). С. — 7.
28. VI
Хмарно. Сонце. Зміна на плюс. "Соняшна машина" — 4 + 2 .
Лист до Олеся для РУХ’у. (Адреса для висилки гонорару. 
Проблематична річ! Пропозиція видати "Соняшну машину". 
Також непевно!) Лист від Громади. (Прохання дати їм якусь свою публіцистичну чи белетристичну річ для календаря).
Лист до Леночки. (Колективний з Кохою. "Братюшка, проклятка". Повернення ніжности).
Масове знищення соснових лісів гусінню. Здалеку ліс — червонувато-бурий. Зблизька — голі гілляки без глиці, з об’їденими гіллячками, що стирчать, як кривенькі свічечки.
Картка до Шаповала. (Повторення і підтвердження запрошення. Запитання про "Нову Україну" і перегляд матеріялів).
Муссоліні таки, здається, лишається на троні. Трохи обскубаний, але лишається. Не витримала й Італія іспиту до кінця, [всього] на 2 з плюсом. Так і ми змогли б у подібних умовах.
Ерріо107 і Макдоналд святкують медовий місяць. Обійми прилюдно. Коли розвід братимуть? Адже тещі в обох живі і зубаті. І дрібна і велика буржуазія своїх інтересів не попустять. 
С. — 8.
29. VI
Холодно — 12°. Хмарно. Сонце (тьмяне). Хмарно.
"Соняшна машина" — 4 (обдумування).
Боїмося осені й зими в Рауені. Хочемо вбити цей страх уявою Італії. 3-4 місяці ми ніби проживемо в Італії, а тоді на весну знову повернемось до Німеччини. Цікаво, як його ясновельможність життя розпорядиться нашими мріями. Та ще до того прилучаємо Леночку, — вона з нами буде в Італії. Я — такий добрий та лагідненький, що згоджуюсь на "чисточеловеческую". (А коли й дійсно згоджусь, то не з доброти й лагідности, а від того, що як факт встановлюється, з чим, здається, починаю миритись. Уявляю нудьгою заповнену ту частину мого ’я’, що раніш була такою барвистою, але ... здається, засобів боротися немає. Хіба що потім? Коли гроші будуть. Отже виходить, що за гроші можна навіть частину душі й тіла відновити, купити ті суто духовні стани, які тепер потроху втрачаються.) В передбаченні розпуки від гостей стараємось використати самоту і бути вдвох. Та закінчення "Соняшної машини" і переклад не дають, теж розлучають. С. — 6.
ЗО. VI
Хмарно. Холодно. "Соняшна машина" — 5.
У Кохи нова пасія: Weckapparat, Glaser, einmachen.108 Черешні, аґрус, клюбника. Надзвичайна заклопотаність, тривога, відчай. А з матеріяльного боку вийде те саме, що з своєю картоплею: обійшлася нам у 60 марок, а весь урожай [наш] можна було б купити за ЗО марок. А часу, нервів і грошей ця "консервативна" шамотня відбирає багато. І вона на першому лляні, а потім якийсь там переклад "Соняшної машини". Бо пропадуть же фрукти, якщо їх якось не вжити. Правда. Пропаде на десять марок. А то, що пропадає час, сили і гроші більше, ніж на десять марок, цього не видно. Факт пропадання вишень видніший, наочний, а то ... теорія.
Нема відповіді від Воронова, добродія людськости. Розуміється, яке там добродійство, коли людина пише, що живе з свого заробітку. Коли б із здирства, то відповідь була б негайна, поштива і готова до послуг. Бо участь у здирстві була б можлива у формі "гонорару". Чим тільки бідна людина не вимудрує закаляти свою моральну пику, навіть таким хорошим ділом, як рятування людей. С. — 7.
1. VII
Хмарно. Сонце. Хмарно. "Соняшна машина" — 2.
Незрозуміла (і все "незрозуміле") втома. Чи просто не визріло дальше місце в роботі і нуджуся світом, рожаю? Чорт його зна.
Лист від батька. (Живий, здоровий. Але вже тяжко бідному працювати. Просить помочі).
Цілий день міркування, як, на кого та скільки послати батькові. І від кого. Так примудрити, щоб мого прізвища не згадати. Так викроїти з бюджету, щоб вирване не так дуже дошкульно почувалось.
Через Лізу від Леночки розповідь про Петю і Марусю (Петроград і Москву). Погано цій родині стало. Знадвору ніби нічого не помітно, але Леночці відомо, що справи їхні погані. Того то вони так рачкують перед англійськими та французькими банкірами. І, здається, на цей раз їм голод уже не на користь. Тепер, здається, й вони задихнуться. Чи ще міцніше вмостяться на кістяках? С. — 7.
2. VII
Сонце. Тихо. "Соняшна машина" — 9.
Від’їзд Кохи до Берліну в справі відсилки грошей батькові.
Знову ще раз перевірка. Результат: добрий. Але — останній раз!
Невже "р" має таке значіння, що сьогодні після вчорашньої навмисної "р" така добра працездатність? Сумно чи приємно, коли це так? І взагалі, чи не має рації Коха, вірячи в Stekel’a більше, ніж я?
Голод в Росії і в Україні зростає. Тільки зробивши зусилля і конкретно уявивши собі реальні картини голоду, забуваєш про політичні міркування і виразно не хочеш такою ціною загибелі шарлатанів і спекулянтів на людському горі й темноті.
А Муссоліні таки, здається, лишиться. Тінь Маттеоті не спихне його з трону. Викликала багато словесного фоєрверку, а на вулкан не спромоглася, щоб лавою спалити фашизм.
Резіна ідилія трохи порушена: Liebling’a віддано. Мати, здається, і не помітила. Брати, розуміється, ні. А мати Резі серед кішок — зразкова. С. — 7.
3. VII
Сонце. Хмарно. Вітер. Дощ. "Соняшна машина" — 9.
Лист від Вирового. (Видавничий Фонд не тільки не може дати мені авансу за "Соняшну машину", але й друкувати не має сили. Ніяких грошей, і дуже мало надій).
ч
Лист від Гасенка. (Хтось за нього по-французьки пише, що "на початку весни" він почав кашляти кров’ю і захворів. Та, очевидно, був такий хворий, що не міг вернути грошей і написати. 
Напевне брехня. Треба з цим чоловіком покінчити).
Коха, наміряючись послати гроші батькові через Укркооп, несподівано в цьому банкові стикнулася з Поршем109 як з урядовцем чи [навіть] завідувачем цієї установи. І злякалась. Грошей не послала. І тепер питання: як посилати на те ім’я, яке Порш знає? Значить, знатиме чека, значить, людині буде загрожувати шпіонаж і різні прикрості.
Оренштайн теж несподівано виявив певну широчінь і згодився за рахунок гонорару за "Записки Кирпатого Мефістофеля" переслати батькові ЗО долярів та ще й Косі дав 20 долярів. 
С. 7.
4. VII
Хмарно. Сонце. Хмарно. Великий вітер. Вночі грім, дощ. "Соняшна машина" — 6.
От-от закінчу "Соняшну машину". Треба було б закінчити соковито й сильно, але трудно працювати над річчю, з якою вовтузишся два роки. Хоч би пристойно закінчити, та й відпочити від неї.
Ні "Дзвін", ні Фонд друкувати "Соняшну машину" не можуть. Оренштайн виявляє охоту взяти цю річ. Нічого не вдієш, прийдеться з ним мати діло. Дуже не хочеться, та мабуть мусітиму.
Трудне питання: як послати гроші батькові, на чиє ім’я; як послати листа; що писати Вітриченкові, який дає свою адресу? 
Який глум: за царату такого питання не могло б і виникнути, а за "соціялістичної", "комуністичної" влади я, старий соціяліст, боюся, що старому батькові, який все життя був гірким працівником, будуть чинити прикрості за те, що син йому грошей пришле, або що зовсім грошей не перешлють, і людям, які мені в цій справі поможуть, може бути ціла біда. Чи можна було колинебудь до революції уявити таку фантастичну, неймовірну ситуацію! 
С. 7.
5. VII
Мінливо. Хмарно. Сонце. Хмарно. Дощ. "Соняшна машина" — 8.
Лист до батька. (Через Вітриченка на Єлисаветградський Українбанк, з гаданням: дійде чи не дійде? Потерпить від цього Вітриченко чи не потерпить?).
Дні тихої, напруженої роботи. І мабуть останні дні нашої самоти. Від завтра — доба гостей-мешканців. Заздалегідь готуємо себе до саможертвенного терпіння.
Перед кінцем "Соняшної машини". Ще виразніше бачу: коли б ще років три над нею попрацювати, могла б бути путньою річчю. І зарані маю сум за неї, жаль до неї, як до дитини, від якої батьки ждуть геніяльности, а з неї виходить жалюгідний, непомітний та ще й кривджений іншими середняк. Дефектів багато, сам бачу, а виправляти вже не сила мені.
Лист до Вирового. (Ще про "Соняшну машину" і Фонд. 
Почекаю з переговорами з Оренштайном, може ж таки Фонд спроможеться і видасть).
Сиротіє Резі: вчора другого сина віддали, Мурзу. Лишився тільки Тігер. І дивно, без товариства братів став не таким диким. 
Потреба в товаристві робить живих істот ручнішими. С. — 7.
6. VII
Хмарно. Дощ. Сонце. "Соняшна машина" — 3. Кінець.
Закінчив "Соняшну машину". Але, здається, кінець обгризений. Треба правити. В кожному разі вже доведено до кінця. 
Полегшення, розрішення.
Гості: Юлія Володимирівна, Тамара і Таня. Негарно: щоб послати батькові посилку, підлещуємось до Тані, запрошуючи її до себе й удаючи, що робимо це для неї, а не для нас.
Скрута у Віленських набирає хронічного характеру. Одначе, праця, заробіток приносять певну заспокоєність.
Відкриття цінности газети "Українська громада" — організації "Оборона України"." 0 Хороший тон, гумор, добра мова, із смаком підібрані матеріали.
Від Єлени Давидівни немає відповіді ні на листа, ні на уповноваження. Леван, кажуть, їде з поста заступника голови міністрів для того, щоб ... вступити до університету і вчитись. 
Лундберґу, не зважаючи на книжку про Леніна, Госиздат111 грошей не виплачує. Отже, для Єлени Давидівни, дійсно, утворюється тяжка ситуація. Через те й не пише? Сумніваюсь. Просто не хочеться. С. — 7.
7. VII
Хмарно. Холодно.
Читання кінця "Соняшної машини" Косі. Щире захоплення і зворушення. Здається, тепер це можна вважати за об’єктивні покажчики, бо тепер Коха ставиться дуже критично до моїх робіт.
Голод в Україні й у Росії вирисовується виразніше. А банда шарлатанів соціялізму, здається, удаючи неспокій, в дійсності задоволено потирає руки: голод приб’є енерґію протесту. 
Справді, на страшному угноєнні з крови, голоду, терору, насильств, обману і лицемірства виросла й живе ця огидна рослина, звана РКП. Справді, всяке зло й нещастя є підбавленням гною для піддержки цієї рослини. Але буває ж, що перебільшення угноєння вбиває рослину. Невже для цієї гиді нема ніякого перебільшення в злі й нещастях?!
Наполохана реакція Франції тягне Ерріо за фалди назад.
Лист від Липовецької. (Прохання прислати "Записки Кирпатого Мефістофеля" і новий роман для перекладу на італійську мову).
Микита Шаповал мовчить. Цілковите байдужжя до справ, де нема його фігурування. С. — 6 1/2.
8. VII
Хмарно. Сонце. Хмарно. Холодно. "Соняшна машина" — 3 (обробка).
Господарські садові інтереси здіймають цілу гарячку. Вишні й малина потерпають: аж гілляки ламаються, такий азарт в обриванні. Можливо, що буде виручено марок на 10-15, а хвилювання, клопоту і марнування часу — на скільки? Дівчата — гості відчувають свій обов’язок помагати. Надута Таня, гостювання якої у нас є для неї, очевидно, цілком незрозумілою несподіванкою.
Після прочитання дурної книжки завсігди відчуваєш і до своїх праць деяку огиду і нудьгу. Прочитав "Пьяньїй мир" Л. 
Ірванцева і нудьга, поганий присмак на душі цілий день.
Гріх: до засліплення розлютився на квочку, яку не можна було вигнати з саду. Ударив Резі, що кинулась на крики квочки. 
Соромно й гидко за себе до пригнічення. Коли ж я опаную своїм дурним звірем? —
Про Париж уже нема думок. Одпала (на довгий чи короткий час?) думка про боротьбу за "малюну". Починаю нібито коритися фактові. Сумно. С. — 7.
9. VII
Сонце.
Цікаво: нехіть до "Соняшної машини", роботи й думок. 
Причина? Відсутність чи за тиждень?
Голод насувається. Тривога й паніка. Але вивіз хліба й далі йде!
Перевірено: відсутність чи робила апатію. Несподівано перевірено на Ельзі.
Коха з кошиками вишень та малини, як справжня торговка, поїхала до Берліну. Буде ходити з крамниці до крамниці пропонувати свій товар. Після посади жінки голови українських урядів досить поштенна професія!
Прогулянка з Тамарою на двоколесах у ліс. Покірність дівчинки. Трошки стисненність. Але жіночість і цікавість.
Муссоліні таки лишається. Вводить собі новий (большевицький) закон про пресу, затикає роти, і справа залагоджена. 
С. 7.
10. VII
Північний вітер. Хмарно. Холод.
Лист від Олеся. (7-го липня відіслав мого листа до РУХ’у).
Північний вітер діє на всіх живих істот у Рауені препаскудно: млявість, сонливість, пригнічений настрій.
Помер козлик — Ганзі. Лагідно, тихо, покірно віддав своє життя, яке невідомо для чого було викликано на кілька місяців. 
Сумно за гарненькою, веселою, привітною тваринкою.
Приблудилось кошеня, шолудиве, забите, але зворушливо ласкаве, вдячне за ласку. А довелось однести в село, бо своїх котів аж двоє. І треба віддавати й Тігерняка, а воно ж як на те зробилось таке миле, ручне, втішне. Всяка прив’язаність вимагає жертв і розплати сумом, жалем.
Кара: Таня не може взяти нашої посилки, бо й так багатьом наобіцяла взяти. Отже, підкуп гостинністю не виправдався. Так і треба, відплата справедлива.
Лист від перекладачки. Треба посилати дальші частини рукопису, а їх ще нема з переписки!
Страшенне бажання втекти з Рауену в ширший світ. С. — 7.
11. VII
Північний вітер. Каламутне сонце. Свіжо.
Лист від Празького "Пресбюра". (Звідомлення. Відозва "66" інтелігентів про вірність Москві і ворожість до закордонної еміграції).
Лист до Мірного. (Швидше переписувати рукопис "Соняшної машини").
На випадок TH.
TH: тоскно, пусто, безнадійно, ніщо не миле, слабість і розбитість, ніяка книжка, робота не йде, гидко, все дратує, все здається хмарним і огидним. І від зусилля волі чи від передчуття зміни погоди все міняється: думка оживає, з’являється інтерес, [відчуваєш] хвилювання, [бачиш] цілі, фарби. Всі подібні стани, не обумовлені якимсь конкретним тяжким фактом, підлягають силі волі. Вони минають, і настає інший стан неодмінно. 
Треба зробити зусилля. Треба півгодини зусиль, боротьби, і перемога відразу виявиться. Треба дивитись на це як на тимчасову хворобу. С. — 7.
12. VII
Сонце. Перший дійсно літній день.
Чудовий день. Спека. Соняшна ванна. Літній сум. Тоскність, дзижчання бджіл на обрії. Образ України, степів, дитинства, юнацтва. Знову думки про боротьбу за малюну, за відновлення сил, за фонтанність творчости. І це мусить бути. Тепер стоїть ближча ціль, через яку треба перейти до дальшої: здобути перший щабель — матеріальну можливість для дальшої боротьби, для досягнення наступної мети.
Замість Віленських — грузинки. Розповідь Лізи Давидівни про Єлену Давидівну, про її майбутній вступ до групи Мейєрхольда112 в Москві. Свідрігайлов уже має посаду, переїзд до Москви забезпечений. Отже, її всі благі наміри приїхати зимою будуть ліквідовані й вийде на моє. Так само й щодо намірів зібрати мої гонорари та продати "Соняшну машину".
Лист від Наді. (Сумний, повний відчаю, що не може виїхати за кордон. Наші думки: Коха з Надею розпочинають у Рауені й Фюрстенвальді медичну практику. Коли буде заробіток, приїде Ленка і Євгенія Олександрівна також).
Дратування від поведінки Анни Іллівни. С. — 7.
13. VII
Сонце. Дощ.
Перегляд перекладу "Соняшної машини". Річ не здається нудною. Але щодо її великого успіху маю сумніви. Сумно.
Ще гості — Віленські.
У найменшій і найдрібнішій справі й дії я виявляю максимум інтересу. Карти — найдрібніша дрібниця, одначе, я відчуваю трохи не відчай, коли попадаю в скрутну ситуацію. Але цікаво: програючи, я приходжу в гнів, енергія напружується, воля побороти невдачі натягається, і дивним чином карта починає добре йти. Помітив це не раз. Віра й завзяття діють на карти, наче на живий організм.
До характеристики Анни Іллівни: вона не звертає уваги ні на які наші скрутні стани, не виявляє ніякого бажання помогти Косі, вона приїхала виспатись, наїстись, вилежатись. Наївно сказала, що замість неділі приїхала в суботу для того, "щоб виспатись". А Віленські через те не могли приїхати в суботу. С. — 6.
14. VII
Різка зміна. Північний вітер. Холодно. Хмарно. 12°.
Гріх: страшенна лють від нового Steuer’a Finanzamt’a. Забуття про всі постанови. Але Коха нагадала, і знайшлася сила спинити себе й опанувати гнівом. Сором від вибуху. Але й надія, що вправами можна добитися володіння своїм демоном.
Оптимістичний скептицизм. Світогляд, який найбільше відповідає моєму досвіду і виробленим поглядам. Завдання: провадити своє життя в напрямі оптимістичного скептицизму.
Шаповал нічого не пише. Надзвичайно дивна поведінка. 
Коли вона є результат останньої конференції в Празі і його поразки, то це досить неприємно його характеризує. Але що б не було причиною мовчання, воно виявляє чудне недбальство до мене.
Тамара виявляє цікаві рисочки жінки, яка хоче подобатись, хоче викликати ревнощі тим, що згадує про "нього". Навмисне часто повертається до цього. С. — 6.
15. VII
Хмарно. Холодно. Сонце.
Резі попала в пастку і їй придушило лапку. Вся закривавлена, змучена, сидить і труситься від болю.
Нічого не роблю. Знову стан якогось чекання. А від Шаповала так само ні слова. Яка причина, не можу придумати пояснення. В кожному разі це не сприяє вірі в ділову надійність його.
Возня з городом і садом одбирає весь час. Тривога за Коху:ніякого інтересу до перекладу, ніякого зусилля перебороти маленькі перепони і виявити інтерес до цієї роботи. Всяка інша робота цікавіша, ніж переклад.
Лист до Наді. (Хай виїжджає сюди сама. Розпочнуть лікарську практику. Коли піде [добре], випише дочку й Євгенію Олександрівну. Коли ж ні, рішатиме, що робити).
Тамара виявляє все більше й більше жіночости. Дотики і шукання приводу до них.
Тамара захворіла: анґіна. Температура піднялася до 37,4°. 
С. 7.
Rauen, 15. VII 24 Найбільша-хиба кожного щоденника в тому, що ця форма вислову найбільш нещира з усіх форм вислову. Щоденник, як прийнято думати, найінтимніші записи своїх думок. Інтимність — щирість, одвертість, вияв тих сторін єства людини, які вона ховає перед іншими. Щоденник — це помешкання людини з спальнею, кльозетом,скляночками з ліками, з усим тим, на що у людини йде три чверти [її] життя. Так прийнято дивитись на щоденник. Можливо, що так звані приватні люди, дійсно, так і ведуть свої записи. На жаль, ці записи не друкуються і крихітка щирости зникає від читачів щоденників. Ті ж щоденинки, що друкуються, щоденники видатних людей, розраховані на друк, якраз і не мають у собі найцікавішого і найціннішого — щирости. Нам показують парадні залі, кабінети, лябораторії, але їдальні, спальні, скляночок і кухонь ми все ж таки не бачимо. А тим часом форма показування себе дає підставу сподіватися побачити іменно інтимність, іменно те, що там за парадними залями, що [саме] служить основою для дій у залях і поясненням всього темного і незрозумілого.
16. VII
Сонце.
Sonnenbad.
Балачка телефоном з Смаль-Стоцьким. Як справжній дипломат, він вважає за свій обов’язок робити політичні прогнози в міжнародному маштабі. На цей раз він пророкує війну до 1930 року. Він має всі дані на це пророкування, вони всі є в його дипломатичному портфелі. Щоб не відстати, я теж зробив пророкування: на кінець 1925 року або на початку 1926 року ми будемо на Україні. Моє пророкування зробило на нього більше вражіння, ніж його на мене.
Обіцяє допомогти здобути передмову Гавптмана до "Соняшної машини". Сподівається на свій вплив на жінку Гавптмана. Побачимо.
Хочеться думати, що Шаповал тому не пише нічого, що хоче нам привезти позитивні відомості про справу з "хазяїном".
Резі — мужня і з гідністю тварина: вона не скиглить, не жаліється, не виявляє скарги, не мучить інших своїм стражданням, як то роблять люди, а мовчки, суворо забивається подалі від усіх (в овес або під канапу) і час од часу зализуючи рани, терпляче чекає загоєння. С. — 7.
17. VII
Хмарно. Холодно. Дощ.
Невдача з справою "хазяїна", неможливість провадження політичної роботи вертають думки про відхід на кілька років од ширшого громадського життя й віддання себе самій літературній та науковій роботі. Продати хутір, виручити ще за "Соняшну машину" грошей і закопатися десь у західній Европі. Але наперед зробити все, щоб досягти "паризької мрії". Тоді можна розмахнутися на велику працю, кількалітню, вперту і визначну. Тоді можна бути певним, що студіювання наукових питань буде систематичним, глибоким і плідним. Мабуть, восени можна буде приступити до реалізації цього пляну. Одне тільки: Коха так само повинна взяти участь у "паризькій мрії", так само повинна вернути себе назад. Але вона чомусь холодно і навіть трохи вороже ставиться до цієї думки. С. — 7.
18. VII
Сонце. Хмарно. Дощ.
Коха з Тамарою в Берліні відправляти посилку батькові. 
Перевірка з Ельзою зовсім добре.
Моя подорож до Берліну.
Шамотня і гармидер у Віленських перед від’їздом Тані.
Тяжке враження від егоїзму грузинок. Ліза Давидівна та Анна Іллівна. їхній дурний сміх з Кохиної уважности до людей. 
Неуважність Лізи Давидівни до свого обіцяння помогти в справі посилки.
Побоювання преси відносно Лондонської Конференції мене настроюють оптимістично, — значить, кінчається вона добре! 
Цікаво, чи маю рацію?
Приємне почуття від удачі з перевіркою. Бажання великого руху міста, людей. Зворушення від вокзалів. Спомин про Леночку на GrossgOrschenstrasse Bahnhof.113 О. — 5.
19. VII
Сонце.
Розмова з Марком Григоровичем про Думбадзе. Його жалі на неможливість впіймати жулика через брак грошей. Готовність віддати 30% за 250 долярів. Ідея: допомогти і взяти участь. 
Опозиція Кохи. Арґументи: пропаде 1,000 марок (250 долярів) ні за що. Думбадзе втече, протестуватиме, затягне в суді справу. 
Надія Кохи, що Оренштайн не згодиться дати аванс за "Соняшну машину". Надії не справдилися: згодився. Тоді Коха робить конференцію з Юлією Володимирівною. Та відраджує встрявати в цю справу.
Обід у грузинок. Страви "фурункул" і "льобі". "Зрада" Тамари: залишилася в Берліні ночувати.
Весь вечір ідея подорожі Марка Григоровича в Америку. 
С. — 8.
20. VII
Сонце. Увечері дощ.
Обговорення подорожі Марка Григоровича в Америку й участи в полюванні. Краще: гра. Я "мажу" 1 000 марок. — Це — не лихварство. Тому [мені] морально взяти участь на умовах, що при невдачі гроші не треба повертати.
Гості: Діямандіді, чоловік і жінка з дитиною Наташею. "Паче чая" і "брать молоко у зтих козов" — вирази Наташі.
Приїзд Марка Григоровича. Колективне збирання малини.
Розмова ввечері про подорож. Конференція Кохи з Юлією Володимирівною вплинула негативно. Марко Григорович відмовляється їхати. Посилає документи. Справа тріснула, гра зірвана. Гріх: докір Косі. Під впливом вибуху розчарування. 
Зразу ж заспокоєння і примирення з невдачею. С. — 6.
21. VII
Сонце. Хмарно.
Лист від Мірного. (Переписка йде. Захоплення "Соняшною машиною" не зменшилось).
Екземпляр "Sunde." Рецензія Запольської на "Гріх" : завоював усі європейські сцени. Видатна рекляма в журналі Кіерепheuer’a про мене (більш ні про кого з його авторів).
Справа з Марком Григоровичем знову повернулась інакше: хоче знову їхати. Очевидно, умова не повертати 1 000 марок вплинула добре. Коха таки в опозиції. Що ще скаже Юлія Володимирівна?
Добрий настрій цілий день. Гра в "короля". Азарт Кохи.
Чогось надії на поліпшення матеріяльного становища збільшуються. С. — 7.
22. VII
Сонце. Душно. Буря. Грім. Дощ.
Лист (експрес) до Мірного. (Швидше переписувати).
Лист — рукопис Нижанківській.
Очевидно, в передчутті зміни погоди й бурі дражливий настрій. Боляче, що нетерпляче говорив з Кохою. Уявляю, скільки я мук собі готую в майбутньому своєю нестриманістю, сіючи болюче каяття, що виросте у споминах!
Підписання контракту з Оренштайном на "Соняшну машину" й аванс 1 000 марок (виданих у 160 долярах і 20 фунтів стерлінгів). Моя слабість: згодився на пункт, що й дальші видання передаю йому. Одначе, не зазначено, на яких умовах. Можу розв’язатись, поставивши йому нові тяжчі умови.
Передавання грошей з авансу Маркові Григоровичу на боротьбу з Думбадзе. Взамін одержано зобов’язуючого листа, за яким Марко Григорович має видати 30% стягнених від Думбадзе грошей. Юлія Володимирівна прийняла формулу: гра і моя "примазка". Хто "маже" в картах, той не вимагає повороту своїх грошей від грача.Так і я, — повертати гроші при невдачі не треба. Посилання радіо-листа до Далінди, чи застане Марко Григорович Думбадзе в Нью-Йорку.
Знову з Кохою непорозуміння через Тамару. "Нотація" мені і побоювання, що Тамара закохається. Соромно і сумно.
Страшенна буря і грім уночі. С. — 6.
23. VII
Дощ. Хмарно. Дощ.
Картка від Шаповала. (Нарешті! Збирається приїхати. Справа з "хазяїном" кепська. Чехи ухиляються від помочі. Руки зв’язаними лишаються і надалі. Всі обіцянки нічого не варті. 
Досадно. А особисто мені, може, й добре).
Захоплення Тамари "Соняшною машиною", читає запоєм. 
Неприємно, що дівча хвастатиметься, що читало в рукопису. 
Коха зробила помилку, що почала їй читати.
Подорож Кохи до Берліну до зубного лікаря. Сумно з Боткіном. Що за знак?
Ручка.
Розмова з Тамарою щодо темпераменту, закоханости і т. п. 
Ніколи ніби ні в кого не була закохана і не розуміє того. Чи можливо? А сцена у вагоні? А дотики? А куплетик з якоїсь пісні, де миготить слівце "искуситель"? Чи зовсім невинна, чи вже досить дозріла жінка, що вміє удавати? Цікаво дослідити.
Лист до Сірого. (Проредаговані "Брехня" і "Натусь"114).
Справа з одкопанням скарбу в Мурманську ніби не вдалась. 
Але хто може перевірити брата Марка Григоровича, чи правду він каже, що нічого не знайшов?
24. VII
Дощ. Хмарно.
25. VII
Дощ.
Ні від Наді, ні від Єлени Давидівни ні слова. Листи перехоплює чека?
До поправок "Соняшної машини" нема ніякої охоти, а треба. 
І "треба" вбиває інтерес.
Єлена Давидівна має виступати в кінотрупі Мейєрхольда. 
Свідрігайлов пристроїв. Може, через це й не пише. Тепер вона не потребує моєї допомоги. І чи не кидає цей факт світло на всю загадковість її поведінки, на її дивну впертість і жертвування своєю амбіцією, щоб зберегти з нами відносини. І погані ж риси виступають при цьому світлі, коли це так.
26. VII
Хмарно. Дощ. Хмарно. Холод.
День народження Кохи.
Байдикування. Чекання "руху води" в Празі. Мрії про здертя з Думбадзе грошей. Мадейра і т. п. фантастичні думи.
Прогулянка з Тамарою на Шпрее.115 Пропозиції з боку Тамари. Для чого? Чи не хоче випробувати, як буде поводитись Ді. Він тримає себе в руках, ніяких кроків. Але дівча, очевидно провокує: комарі, тому підсувається зовсім близько і просить курити. Лягає так, що майже торкається грудьми грудей. Мимоволі рука лягає на груди.... І Тамара не рухається, не скидає, не визволяється. Ді сам одсувається. Тамара не хоче ні за що їхати з берега озера, хоча починає дощик накрапати. І весь час аж плаче, що Ді підганяє додому їхати. Звичайно, про всі ці рисочки Косі ні слова.
Ельза лютує. Чи ревнує чи мститься: розмова з Кохою, що та має чудового, неподільного чоловіка. С. — 7.
27. VII
Дощ. Холод. Хмарно.
Мій день народження.
Холод і дощ створюють неможливість видлубувати з нашого скромного життя крихітки розумної втіхи. Через це мій відпочинок трошки затягнувся. Одначе, вже щось починає в душі з солодкою тугою ворушитись. З туги вирисовуються контури ближчої роботи. Туга дасть роботу, — вже відчуваю. Хтось у мені обережно, як сліпий, намацує чулими пальцями, кудою йти.
Тамара, здається, уникає мене. Але чи уникає, чи провокує на виступи? Цікаво йти за клубочком жіночої душі. Чи він довгий, чи це просто дитяча невинність, яка часом може здаватися за тонке хитрування. Ді обняв [її] в альтанці. Рука зупинилась на грудях. Тамара знову нічого не робить, щоб увільнитись. Через що? І тільки помалу відходить.
Приїзд Віденських. Далінда відповів: американські суди замкнені на літні ферії. Треба чекати. С. — 6 1/2.
28. VII
Хмарно. Дощ. Сонце.
Мої іменини. Традиційно і національно в Рауені: чудесний борщ і верещак.
Лист від Сірого. (Одержав п’єси і буде видавати. Має надію на видання "Соняшної машини". Пізно! Бідний "Дзвін", — усе вкладали в нього, тягли, ставили на ноги, а кращої моєї роботи не спромоглися видати і довелось віддати в чуже видавництво). "Заповіт Леніна"" 6 з характеристиками своїх найближчих друзів: Зінов’єва, Сталіна, Бухаріна. Бідний чоловік, яке в нього було вбоге особисте життя, якщо найближчих до себе людей він так злісно, так мстиво, так негарно схарактеризував. І нещасні ці Зінов’єви, яким треба ковтнути ці характеристики і прийняти їх за істину, бо вони ж самі оголосили Леніна пророком, слово якого є непомильний закон.
Загадка з Тамарою тягнеться далі: невинність, чи вже дозріла жіночість? Чи просто жіноча цікавість і амбіція? Адже лестиво викликати бажання у дорослого мужчини і подивитись, як це буває. Але чому ж ударило в голову, коли обняв, і забула, що хотіла робити біля буфету? С. — 7 1/2.
29. VII
Сонце.
Лист від Вітриченка. (На ім’я W. Wassink. Видно тепле ставлення до батька. Але, мабуть, боїться, що на його адресу пишу, і дає іншу адресу в Єлисаветі або по-теперішньому: "Зінов’євськ" ).
Телеграма від Шаповала: в четвер приїжджають. Але чи привезуть щось утішне в справі "хазяїна"? Сумніваюсь. "Жуирую жизнью" — нічого не роблю. А вже час братись до роботи.
Тамара, здається, уникає. Навмисне, чи ні в середу їде так само разом з Кохою з дому, до Б-ої? Щоб не лишитися в цей день з Ді? Спочатку Ді хотів, щоб лишилася дома, аби тим самим уникнути всяких сутичок з Єльзою. Але потім: нехай їде Тамара, щоб краще підкреслити кінець для Ельзи. І разом показати Тамарі, що ніяких замахів на неї немає. Характерно, що, лишившись у лісі з Ді позаду всього товариства, раптом почала кликати: "Мару". Показати всім, а особливо Маркові й Юлії Володимирівні, що вона не хоче бути наодинці з Ді? Бо сама ж їздила і годинами була з ним у лісі. Хитрощі жінки, чи дитячість?
Позика в Англії. Єдиний рятунок кремлівських шарлатанів. 
Дістануть чи ні? С. — 7.
ЗО. VII
Східній вітер. Сонце.
Подорож Кохи до Берліну. Тамара у Б-их.
Драматична сцена з Ельзою. Страшенне підняття, до бурякового рум’янця на лиці. Падіння на коліна перед канапою. Мовчання. Сльози на очах. Цілування руки. Нарешті пояснення: вона була така нещасна. Заспокоєння і остаточне закріплення відносин. Вона шукає собі fester Brautigam.117 Красін їде в Лондон рятувати справу позики. Везе якісь поступки. Вони чудово розуміють, що загибель свою можуть затримати тільки грошима. За гроші вони куплять на якийсь час мовчання робітництва.
Читаю Ґорького "Карамору". Питання зради. Надумано, блідо, нудно. Видно, як людина силкується бути більшою за себе.
Тамара, здається, відчула мою згоду на те, щоб їй їхати до Б-их. Немов би втомлена, але, здається, сумна.
Коха примушує брехати. Насильство приводить до Брехні. 
С. 7.
31. VII
Хмарно. Сонце.
Відповідь Finanzamt’y. (Ніяких прибутків не маємо і ніяких Steuer’ie платити не можемо).
Тамара погано спала ніч. Немов голова боліла. Коха каже, що вчора весь час була якась чудна, неспокійна чи сумна. Таки справді, трохи не така, як була раніш. їду до Берліну зустрічати Шаповалів.
Приїзд Шаповалів. Бідолашний Микита Юхимович, він наче засуджений на балаканину, говорить весь час безперестанку. В перший же вечір розповів про УГК все, що виставляє його як голову. Підкреслювання у розповіді тих моментів, які показують його вплив і значення в Комітеті.
Цікаво: Вировий прислав листа, в якому сповіщає, що Видавничий Фонд має гроші і може видати "Соняшну машину". Коли я сказав Шаповалові, що Оренштайн міг би згодитись розірвати контракт, якщо б йому вернути аванс (10 000 чеських корон), Шаповалове бажання видавати цю річ пропало, — він замовк. 
С. 6.
1. VIII
Туман. Мряка. Парко. Сонце.
Лист від Наді. (Збирається разом з Євгенією Олександрівною і Леною виїжджати за кордон).
Чийсь до мене є лист в газеті "Руль".118 Все забуваю взяти. 
Від кого б він міг бути? Мабуть, не від українця. Можливо, від якоїсь руської людини, що далеко стоїть від політики буржуазного напряму. Мабуть від жінки. Чи не Ліда? Або С. Задвін.?
Шаповал більш не підіймає питання про видавання "Соняшної машини". Навмисне з цікавости запропоную: нехай українське громадянство поверне Оренштайнові 250 долярів і видає річ. Чи згодиться?
Розповідь Шаповала про поета-полісовщика, селянина, закоханого в лісове діло.
Цікавий екземпляр людської самозакоханости в особі Шаповала. На ньому видно природу егоцентризму людини. Він охоче слуха тільки себе або про себе. Коли люди заговорюють і про інше, лице йому стає байдуже, чуже, задумане чимсь, неуважне. С. — 6.
2. VIII
Мрячне сонце.
Шаповал, очевидно, вже не може бути самим собою, він і на хвилину не забуває, що він — голова Громадського Комітету, він весь час не перестає любуватися собою й закликати інших любуватися ним. Надзвичайно корисна фігура в педагогічному сенсі: дивлячись на нього, виразно бачиш смішність гіпертрофованої амбітности, жалюгідність і вбогість людини, якій бракує чуття самокритики. Навіть штани підтягає з почуттям самозадоволення. Часто говорить вибачливим баском "Нічого, нічого". Манера говорити з іншими підвладними під Грушевського: "Аякже, аякже, товариші" — (А не товариші). Але така безоглядна самоповага й щедра самооцінка дає змогу впевнено поводитися з людьми. З чужими він не має ні стиснення ні замішання: певність, вибачливість тону — характерна риса його поводження з людьми.
Інцидент Ді з Тамарою. Увечері вона сиділа у фотелі. Всі були в сальончику. Ді впустив мундштук. Тамара підняла й не хотіла віддати, вимагаючи викупу. Ді взяв за лице, повернув до себе, нахилився і поцілував. Ошелешення Тамари: "От так викуп!" — вирвалось у неї. " Ви образились?" — спитав трохи згодом. "Ні". Але потім, очевидно, надумала образитись. Утекла з веранди й перестала балакати.
3. VIII
Хмарно. Сонце. Вітер.
Тамара не балакає з Ді. Уникає.
День драматичних подій. 1) Ранком балачка на тему християнства і Христа. Шаповалові подобається постать Христа. 
Звичайна вікова обивательщина. Я вияснив свої позиції. У фотелі сиділа Тамара і вишивала серветку. Її релігійне почуття, очевидно, було зачеплене й приголомшене тим реалістичним матеріалом, який наводився мною. Особливо, видно, вразило роз’яснення чудес і приклад з воскресінням солоного оселедця. Але коли мова зайшла про можливість еротичних відносин між Христом і Марією та Марфою, бідолашне дівча не витримало і з обуренням утекло в альтанку. Потім їй соромно стало. І плакала навіть. 
Але я цим скористався і перестав з нею балакати.
2) Друга подія. Розповідь Шаповала про своє дитинство, про досягання "вищости" в житті і стремління до школи, вчення, мрії про інженерство, ґудзики, посади. Вступ до лісної школи. Цікаво і захоплююче, як роман. Але далі: національний і революційний період уже відгонили самохвальством, вигадками і неправдою. 
Це роздратувало мене і вийшла сутичка. Я "усумнився" в його революційності: людина, яка змагається до офіцерського чину, до командування, до вбивання людей — поганий революціонер. 
Шаповал почав крутити; офіцерський чин, школа і т. п. були для того, щоб провадити революційну роботу в армії. Наївність. 
Оповідання його про "провал" з літературою РУП1’9 у казармі. 
Можливо, було дві-три брошурки. Хтось побачив. Перелякався і налякав до смерти Шаповала. Бо після того до 1906 року ніякої "революції" вже не було. Аж у 1906 році арештували ніби за пропаганду у війську. Але виправдали. Тоді виправдали. Значить, нічого він не робив. Так це я йому й виклав у гарячності.Страшенно розхвилювався бідолаха Шаповал. Аж почав говорити мені різкості. Мені стало соромно за себе: знову не стримався і вискочив із своєю щирістю, неприємною для інших.
4. VIII
Вітер. Сонце.
З Тамарою ні слова ні вчора, ні сьогодні. Слабенькі спроби з її боку заговорити. Мої відхиляння [цих] спроб. Нарешті ввечері вона звернула увагу всіх на яскравість зірки. Вийшла суперечка: Марс чи якась інша зоря. Потім ми лишились насамоті в саду у темряві. Щоб перевірити, що воно за гра, обняв і хотів поцілувати. Але цього разу не захотіла. Тільки запитала: "зачем?" Смішність такого запитання трохи не розсмішило. Постанова: вияснити відносини і припинити гру. С. — 5.
5. VIII
Хмарно. Холод. Сонце.
Подорож до Берліну всім гуртом.
Похід з Шаповалом на Оренштайна. Обстріл Шаповалом позицій противника з важкої артилерії: Оренштайн повинен анулювати договір в інтересах національно-громадських. "Соняшна машина" має служити тараном для розбиття муру західньоевропейського неуцтва в українській справі. Цей таран має бути в руках організованого українського громадянства. 
Отже, Оренштайн мусить поступитися і звільнити мене від договору. (Звичайно, при цій добрій нагоді Шаповал декілька разів підкреслив значення УГК і своє власне як "митрополита" української еміграції, "батька" і т. п.). Здається, противник захитався. 
Вражіння таке, що поступиться. Розуміється, невигідно Оренштайнові сваритися ні з Шаповалом, ні зі мною. Оце й уся буде причина, коли згодиться на нашу пропозицію.
По дорозі до Берліну "вияснення відносин" з Тамарою: вийшла, мовляв, помилка, непорозуміння: Ді думав, що вона жінка, а виявилось, тільки дівчинка. Коли ж, мовляв, дозволяла різні дотики, обійми і т. п., то це від дитячої "несвідомости". Вона ж додала (вже у Берліні), що реагувала на це, як на обійми Мари, не думаючи, що може інакше подобатися Ді.... Він охоче згодився. С. — 7.
6. VIII
Сонце.
Лист (Luftpost) до Наді. (Хай приїжджають усі троє, чекатимуть у нас англійської візи. Уже уява: з Надею в лісі, гра з малюною, чи. Звичайно, дійсність буде інша).
Англо-совєтські переговори луснули. Позики Кремль не одержить. Раковський привіз поступки. Але, очевидно, недостатні. Цікаво, яким ходом буде тікати від загибелі кремлівський лис?
Коха захопилася Jocker’OM. Усі п’ятеро цілий ранок займалися грою. Досить дорога заплата за сумнівну втіху. Але Коха як дитина мила й добра.
Маленька боротьба з Тамарою. Спочатку вона хотіла їхати на колесі у ліс. Потім уже не захотіла, — образилась, що сказав їй надути свою машину. А коли побачила байдужість з мого боку, знову захотіла. Але педаля виявилась попсованою, мусіла лишитись дома.
Розмова з Шаповалом з приводу Об’єднаної Соціалістичної Партії. Ставиться до цієї ідеї дуже активно і позитивно. Очевидно, бажання позбавитися назви своєї партії "есерів", перестати бути сколком кацапщини дуже сильне. Але моя думка: без реальної роботи об’єднання не станеться.
Ді молодчина. У Тамари боліли зуби. Лежала в спальні на ліжку. Вся поведінка — чекання зачіпання з його боку. Одначе, ні одним рухом не зрадив себе, чого хоче дурне дівча? С. — 7.
7. VIII
Сонце.
Утік у ліс від гостей до свого "фотелю". Пишу записки, працюю й думаю.
Ольга Філаретівна, очевидно, не бачить ніяких хиб у Шаповала. Мабуть, це так зо всіма [жінками]. Я певен, що я для них повен дефектів, як він для нас. Але все ж таки Коха може з більшою об’єктивністю бачити мене, ніж Ольга Філаретівна Шаповала. А як вона невитримано й сліпо ощирюється в оборону його. І як вона, бідненька, відчула всю жалюгідність його доказів своєї "революційности" : бувши лісником, на підставі якогось параграфа статуту чи закону видавав селянам казенні дрова. 
Коли на цьому ґрунті виник конфлікт з начальством, він на знак "протесту" і "боротьби" зірзав ґудзики з свого казенного мундира і в такому вигляді балакав з начальством. Як той грішник, що крім поданої старцеві цибулини не міг знайти жодного доброго вчинку, так і Шаповал крім цих ґудзиків нічого більш революційного не міг знайти в своєму житті.
Прогулянка до Furstenwalde з Шаповалами. Розмова з Тамарою на шляху. Анулювання "Мари", і неприємності від дотиків. 
Одначе, — "байдуже". Домовленість не дозволяти навіть байдужих дотиків, бо це — "німа мова". Здається, щире запевнення, що ніякої "німої мови" тут нема. Значить, сама цікавість? Це — нудно. Так сказав. С. — 7.
8. VIII
Хмарно. Холод. Різка зміна.
Лист від Аркиної. (Примістила "Брехню" в Хрістіянії.120 Може вислати 500 корон).
Лист від перекладача Куртіна. (Сповіщає, що "Брехня" йшла у Сплітському Казенному Бєоґрадському театрі хорватською мовою. Можна одержати гонорар).
Приїзд Левицьких з хлопчиком. Вона дуже схудла і змарніла. Палеві плями круг очей, синюваті губи і ясна. Западинки на щоках. Певність голосу жінки. Гаряча національна патріотичність і активність у національному питанні.
Передача справ з п’єсами Левицькому.
Ловіння злодіїв. Перед тим заходи Тамари викликати увагу й інтерес. Знову при поцілунках руки й обіймах запевняє, що не неприємно, але байдуже. Знову відповідь: ну, так кінець "поезії" і стає скучно. Ніби вже на тому й кінець. Раптом ініціативне й активне бажання робити в шопі засідку на злодіїв. Я, Коха і вона. 
Вітер, шум тополі, темінь. Запах соломи. Дотики. Опір. Настійне і рішуче відпихання руки. Значить, чулости нема. А вся авантюра — просто гра дівчини, що стає жінкою. Нудно і смішно. Поворот до хати. Невдоволення Тамари. Неможливість заснути. Образи минулого. Ручка. С. — 7.
9. VIII
Вночі дощ. Хмарно.
Лист до Оренштайна. (Настійне прохання анулювати договір. Навіть готовий судитись, якщо добровільно не схоче).
Лист до Левицького. (Пересилання уповноваження Куртіну для одержання гонорару за "Брехню" з сербського театру).
Лист від Мірного. (Переписка закінчена).
Англо-совєтські переговори відновлено. Надзвичайно швидко відновлено. Значить, ідея позики має величезне стимулююче значіння, — з одного боку своїх підбадьорює, піднімає надії, а невдоволення стримує. Через те не можна було й дня залишити з вісткою, що позики не буде. Міг статися вибух. 
Через те поступки і згода на всі вимоги. Але чи буде реалізована позика? Чи дадуть грошей?
Шаповал одержав пошту з Праги. І знову така тщеславність: показав, яку велику пошту він одержує. Знову дав зрозуміти, що він — голова, повелитель, що йому сюди присилають папери для підпису.
З Тамарою, дійсно, байдуже. Маленькі конфлікти з нею на ґрунті оборони жінки Тузора, яка після смерти чоловіка вийшла за титулованого пана; з приводу оборони Росії: "бьіла, єсть и будет" і царя: "глупо, что его не вьікрали". Ніякого інтересу до українства. Ніякої ідейности. С. — 7.
10. VIII
Сонце.
Виразний приклад залежности наших психічних станів од фізіологічних. Зранку до першої години був хороший, бадьорий, свіжий стан. Перед обідом уштрикнув Yohimbin і вже через півгодини був роздратований, напружений, невдоволений, шукав, до чого б причепитись і вилити своє невдоволення. І знайшов у Тамари, — почав чіплятись, щоб допекти. Приїхали Віленські, і настрій не змінився. Розмова про Тамару, і знову роздратовання. А вона, очевидно, теж почуваючи проти мене серце за "скучно" (в шопі) й за байдужість до неї, злісно відповіла. Вираз її: "ви про всіх говорите тільки погане" мене розлютив. Це помітили Віленські й вирішили забрати від нас Тамару. І ввечері, коли пройшла дія Yohimbin, я міг дивуватися, чому це все було і як воно могло статись. Примирення з Тамарою, вона залишилась тут. Виразна радість Тамари, навіть вираз обличчя [став] щасливий. Невже цей вираз має відношення до Ді? Чи просто рада, що може ще пожити в хороших умовах?
Суди в Америці відчиняються тільки в половині вересня. 
Марко Григорович тільки тоді може поїхати.
Готування Скоропадського. Наради з Людендорфом.
Корпус німецьких офіцерів. Обіцянка Воробйова дати протоколи засідань. Треба натискувати на чехів. С. — 6.
11. VIII
Сонце.
Акція гетьманців не видається фантастичною. Вони мають організацію, матеріальні засоби і людську військову силу в офіцерських кадрах (німецьких). Захопивши владу, можуть протриматись якийсь час.
Дивна лють Шаповала на студентів. Одержав відозву — їхній "Заклик" про допомогу, де говориться про те, що вони перебирають від батьків обов’язок розвивати українські культурні цінності. Здається, нічого образливого. Тим часом Шаповал прийшов у таку лють, що аж не міг їсти. Причина? Очевидно та, що не згадано УГК, а про його ролю в культурній праці закордоном забуто, зігноровано, не вихвалено. Лютував аж до брутальної й нерозумної лайки.
Брутальне поводження Шаповала з Ольгою Філаретівною під час гри в карти. Незрозуміла злість проти неї й обвинувачення в якихось ворожих до нього ходах у грі. Біль і сором Ольги Філаретівни від цього. Наша зніяковілість і бажання звести на жарт.
Ніжні дотики Тамари ліктями під час гри. Ді не відповідає, байдужість цілковита. Сум Тамари.
Тамара у вікні спальні. Грає м’ячиком, [б’ючи його] згори, зачіпає Ді. Він нехотя відповідає. Губиться м’ячик. Ді знаходить і ховає до себе в столик. Сходить місяць. Тамара знов у вікні. Ді згадує про м’ячик і шукає. Тамара радить кинути, бо не знайде. "А як знайду, буде нагорода"? — "Буде." — "Яка"? — "Все одно. 
Яку хочете." — "Добре." Ді йде до себе, бере опуку з столика і приходить до Тамари. Вона сидить на вікні. Він подає опуку і чекає нагороди. Вона схвильовано жде вимоги. Він бере її обличчя в руки, притягає до себе і впивається довгими поцілунками. 
Дотик до грудей уже не викликає протесту.
12. VIII
Сонце.
Прогулянка на Spree всім товариством. Чудовий ранок. По дорозі: забуто чай. Зупинка в WaldschloBchen,121 і спроба купити чаю. Нема. Замість того: кава і пляшка молока. На річці. Дитяча радість усіх. Невелике замішання від оголености і купальних костюмів. Розділення мужчин від жінок і брання цілком голими соняшної ванни. Я й Микита Юхимович окремо, далеко від дам, біля кущів на березі. Боротьба з слимаками. Пекучі поцілунки сонця в спину. Варіння галушок на кабиці. Поява Ельзи з мандрівними пирогами. Захват і тріюмф. За це її роздягнено і вдягнено в купальний костюм Кохи. Її одурілість і замішання від незвичної оголености. Бурхливе купання, бажання сховатися глибше у воду, — трохи не втопилась. Я в ролі рятувальника. 
Обід галушками, мандрівними пирогами з коньяком та огірками. Поза: лежання на траві круг застеленої серветки лицем униз і пацання ногами від слимаків. Гра в Jocker’a в холодку на траві. 
Втома. Микита Юхимович відчув, що його морозить. Перші вияви соняшної гарячки по дорозі додому: слабість, температура, втома, нехіть до тютюну в Микити Юхимовича. Міряння температури: у Микити Юхимовича 39° (приховано і заявлено тільки 38,3°), у Кохи 38°, у Ольги Філаретівни 38,2°. Тамара не далася зміряти. С. — 6.
13. VIII
Сонце.
Коха стривожено розбудила: у Шаповала запалення легенів, — кашляв усю ніч. Очевидно, застудився вчора. Виявилось, — ніякого запалення.
Прогулянка з Тамарою на колесах до Шпрее. Побоювання спектися на сонці. Постаті двох рибалок з довгими вудками побіля "нашого" місця, у штуценах і гостроверхих капелюхах. 
Під деревами в ямці, в холодочку над річкою. Крок наперед у виясненні відносин. "Благоразумие" та інші чесноти. Що є моральне і неморальне у відносинах кохання. Самоугризання Тамари з того приводу, що дозволила "йому" цілувати себе, а він це любив по-справжньому.
Перед вечерею Тамара готувала стіл. Погасила електрику, виходячи з кімнати. Ді стояв на порозі, обняв, повернув її обличчя до себе і застигли в довгому поцілунку. Але після цього вже не було уникання поглядів і "мрячного" вигляду. Очевидно, розмова на березі подіяла. Зате "мрак и ужас" стали помітними. 
Ді натякнув через що той "мрак и ужас". Здається, догадалась. 
Може, через це й більше уваги до нього? Характерно й цікаво.
Брутальне, причіпливе, злісне, важке поводження Шаповала з жінкою під час гри в карти. Ніяковість усіх, бажання перевести на жарт, але безуспішно.
Спечена спина горить менше. С. — 6.
14. VIII
Сонце. Парко. Мряка. Дощ. Зміна погоди.
Лист, переписаний рукопис від Мірного.
Тамара повернулася від зубного лікаря з Furstenwalde. Лежала у себе на ліжку. У відношенні до мене якась зміна — холодність і сухість. Чому? Дотики й обійми відхиляє з сухістю: "Очень жарко." Одначе не те. Просто нецікаво? Чи ревнощі з приводу слідів пальців на спині моєї піжами. Два рази про це згадувала. Очевидно, догадується, звідки вони. Один раз натякнула: якась обняла, лишивши сліди, а бік у мене болить тому, що Schatz набив. Зміна мого тону: легка іронія, про яку Тамара сказала: сидить мені "в печенке." Увечері вже дивилася допитливими, довгими поглядами, мовляв, що означає така поведінка і байдужість? Виграла в джокера і стала наді мною "повелительницей". Накази дитячого характеру, але необмежені. Коли зрозуміла, що я можу виграти і вимагати, злякалась і заявила, що не гратиме більше. Всі накинулись на неї за це, докоряючи в нечесності.
Розповідь Шаповала про своє тікання від большевиків. 
Нудно і довго. Втома всіх від цього. Шаповал не помічає нічого, захоплений собою. Ольга Філаретівна помітила і пробувала припинити. Ніяковість у всіх. Тамара через це не могла використати своєї "влади". С. — 7.
15. VIII
Хмарно. Холодно.
Риси характеру Тамари: боячись програти в джокера і підпасти під владу Ді, вона не хоче зовсім грати більше. Обурення всіх і докори в нечесності. Сконфузилась. Згодилася грати.
Мій виграш у джокера. Тамара — моя рабиня. Хвилювання — що я буду вимагати. Спів і сміх мабуть для того, щоб не заплакати. Моя "помста": звільнення [її] від своєї влади, відпущення раба на волю. "Помста" досягла своєї цілі: пригнічення і розчарування. Цим я показав, що вона нецікава і що мені від неї нічого не треба. Головне — при всіх, а вона так боялась, що я їй щось накажу tete-a-tete.
Після гри Тамара у своїй кімнаті на ліжку. Ді ввійшов і обняв. 
Постанова — не дозволяти більше — забулася, і поцілунок був довший і жагучіший, ніж раніш. А головне, тепер дьона прилучилась. Це зробило враж:ння удару. І знову "хмарний" вираз. 
Але відразу ж знову розвіялось. І ввечері за картами надзвичайна милість, привабливість, розквітлість і навіть чарівність дівчини. Дивні, закохані погляди, важкі, ніжні, сміхотливі. Ніжність і зворушеність. С. — 7.
16. VIII
Сонце.
На Шпрее. Тамара чекає виявів Ді й наготувала вже на цей випадок знову постанову: припинити. Але заява лишається заявою, і вона не витримує дотиків. Особливо сильне вражіння робить дотик до дьони. Цікавість і голос жінки роблять своє. Ді дає слово більше не чіпати, але зраджує своє слово, і Тамара на це вказує. Між іншим, сама нагадує, як на цьому самому місці запевняла, що не знає, що таке пол. Цікаво, як же вона сама оцінює свій тодішній вчинок. Про колишні мотиви дозволяння нема вже мови: "як з Марою" , "з пошани" і т. п. все це вже не фігурує. Так само нема мови про те, що "не неприємно", що "байдуже", що дозволяла просто з альтруїзму — "коли іншому приємно, то чому ні". Але дьона, очевидно, ще не була зачеплена, і тепер це діє з великою силою. Тому страх перед цим і — постанова припинити. Отже, так і вирішено: більше ні.
Сцена з Кохою за наше запізнення. Страх, що Тамара втопилася. Втома від купання, сонця і дьони. Подорож до Furstenwalde Тамари до лікаря.
В кіно з Шаповалом і Тамарою. Гайдаров у ролі Паріса. Зрусифікований українець на екрані Европи.
Інцидент з Ельзою і Тамарою, і поліція. Спроби Тамари по дорозі назад загладити постанову. Дотики рук при веденні вельосипеда. С. — 6.
17. VIII
Дощ. Спека. Різка зміна.
Очевидно, Тамарі жаль, що загубить відносини з Ді. А може й тягне. Тому всякого роду спроби перевірити, чи зникло в нього [бажання]. Ніби ненавмисні дотики рук, ніг. Збирання яблук разом. Під черешнею зламання постанови, — знову дозволено те, що ніби припинилось, — обійми, груди.
Приїзд Віленських. Пропозиція продати сценарій "Пісні Ізраїля" через Леонідова. Він візьме собі половину, але продасть краще — вийде більше. Згода. Пляни на "Соняшну машину", сценарій і роман в американській фірмі, з якою працює Леонідов. Думбадзе ніби в кінці серпня має бути в Парижі.
Під час гри в джокера Коха попрохала наламати пшінки. 
Хотіла сама піти з нами, але Тамара не дозволила, і Ді з Тамарою пішли вдвох. Там ламання постанови відбулося з такою силою, що голова закрутилася. Дьона заговорила голосно. Цей голос, очевидно, злякав. Заявлено, що завтра виїде додому і це підтверджено Косі під час гри. Зміна настрою, перевернене обличчя Тамари, задумливість, пригніченість. Видно, тяжко. 
Листування на помічній дошці. Слідкування Микити Юхимовича, підмічання. "Потрібно тільки те". Заперечення: "те є один з елементів цілого".
Важко заснути. Побоювання, чи не помітили чого Віленські? 
С. 5.
18. VIII
Дощ. Хмарно. Сонце. Холод. 13°.
Від’їзд Віленських і Тамари. Ді поводиться безжурно, легко. 
Тамара, навпаки, виявляє явне небажання виїжджати, біль від цього, жаль. Знову доводи, що "ви самі розумієте, що мені треба виїхати". Ні Марко Григорович, ні Юлія Володимирівна нічого не помітили. Все природно: приїхала Таня Вайнштейн, і Тамара конче хоче її бачити. "Зникнення" Тамари від лікаря. 
Голос Юлії Володимирівни в телефоні повний сліз і благання їхати й розшукати її. Виявилось: виїхала до Берліну потягом об 11.30. (Була підозра, що навмисне запізнилась у лікаря, щоб лишитись у Рауені).
Загладжування перед Шаповалами всяких їхніх підозрінь відносно Тамари: безжурний, веселий настрій, збереження всіх звичок, — гра в джокера, прогулянка, співи і т. п. Нічого не змінилось і нічого не помітно. А тим часом сумно і ніжно-жаль. Відчувається відсутність Тамари за кожною деталлю нашого життя, за столом, при картах, у саду. Але Ельза сяє весь день. Чи буде що для неї реальне від від’їзду Тамари, чи ні — це не важливо, аби не було тої тут. Ніби то Тамара перед від’їздом сказала їй: "Мушу їхати. Але ось приїде інша молода дівчина, яка, може, буде більше nett, ніж я" . Себто, більш уступлива? Неможливо, щоб Тамара таке могла сказати. Одначе, цікаво. 
С. — 7 1/2.
19. VIII
Хмарно. Дощ. Хмарно.
Телеграма від Оренштайна: "тема про анулювання навіть не дискутабельна". П’явка всмокталася і не може навіть допустити дискусії, чи дасться їй жертва смоктати. Добре. Значить, треба йому готувати нову "Соняшну машину" аркушів на 2-3.

Шаповал одержав листа з Праги. В листі згадується лист М. Грушевського з України. Тяжко йому там: робити нічого не можна, вся влада в руках чужонаціональних елементів, обман, дурійство. Сам Грушевський не ночує дома, боїться арешту. 
Хотів би вернутись за кордон, так [не] певен, що пустять виїхати. 
Він, мовляв, їхав на Україну готовий на всякі тяжкі явища там, але те, що він знайшов, перевищують усякі його побоювання. 
Грушенята (Чечель, Шраг122 і К°), які заборонили йому взяти професуру в Празі, тепер од нього відсахнулись, рятуючи свою шкіру й посади. Мабуть, стався конфлікт на тому ґрунті, що він не підписався на їхній льокайській заяві проти мене. Втягли старого в дурну і тяжку ситуацію і покинули. Шкода старого.
Розмова з Микитою Юхимовичем про "рішучі заходи". 
Пропозиція професора хеміка: "досить намазати комірчика". 
Може взятися за готування цяцьок. С. — 6.
20. VIII
Сонце. Хмарно. Дощ. Сонце.
Подорож до Берліну. Справа продовження візи Шаповалів.
У Левицьких. Обговорення з д-р Левицьким кампанії проти Оренштайна. Небезпека: Оренштайн буде доводити, що я продав йому не те, що він купив у мене. Але формальна сторона є вірна.
Чекання Шаповала в кафе. Спізнення на 2 з половиною години. Неуважність і балакучість — причини. Догана з мого боку і кара автом (заплатив за авто до Friedenau).123 Радість Тамари від нашого прибуття до них. Тиха покірність ласкам. "Вияснення" під час телефонування в шиночку: не поїде знову до Рауену, якщо буде "те". Але поцілунок в уста не може служити причиною виїзду з Рауену. Одначе, схаменулась: і цього не можна. Все ж таки, не зважаючи на незгоду в цьому, згодилася їхати до Рауену хоч і зараз. Але Юлія Володимирівна заборонила. Плян: має в Рауені провадити переписку "Соняшної машини" з Кохою. Невиразна згода Юлії Володимирівни. 
Одначе з застереженням, щоб Тамара довідалась про Напdelsschule.124 "Глибока ніжність" — оце добре для Тамари. Лекція: все добре, а страх перед іншими почуттями, особливо, тими, що викликаються жінкою, — не розумний, — повинна гордитись тим, що приваблива як жінка. Переконалася. Ласка. С. — 5.
21. VIII
Хмарно.
Закінчення "договору": Тамара їде до нас; два тижні робить вправи на писальній машинці. Коли за цей час наб’є руку, буде з Кохою переписувати "Соняшну машину". Коли не навчиться, поїде назад до Берліну. Тамара хоче їхати. Запевняє, що справиться і не занудиться в Рауені. Якщо на це йде, значить, має сильне почуття до Ді. Якщо витримає, це буде ще більшим покажчиком і доказом.
Остаточне рішення Марка Григоровича вимагати від свого брата повернення захоплених грошей загрозою доносу ніби з боку Воробйова. Має надію, що 1 000 доларів одержить на мотоцикл через два тижні. Тоді мої 250 доларів уже не гратимуть поважної ролі. І за що 30%?
Вчорашнє гаданна, що двох годин Шаповалові мало на розмови з Штейнберґом, виправдалось: говорили до другої години ночі. Цікавий факт: Штейнберґ — єврейський націоналіст.
Дома неприємність: вселають нам у дім німців. З усіх боків погано. Особливо трудно продати хутір з пожильцами.
С. — 7 1/2.
22. VIII
Хмарно. Холод. 11°.
Приїзд грузинок Єлисавети Давидівни і Анни Іллівни з Ґіві та Бакалом. Не мають візи до Франції. Збираютьса до Росії. Леночка служить у м’асотресті в Тифлісі. Має 12 червінців. Про вступ її до трупи Мейєрхольда та п’єсу Лундберґа нічого ніби не знають.
Приїзд брата Шаповала.
Кошмарність дна. Зранку загроза вселенна до нас двох німців. Переговори Кохи з Gemeindevorsteher’oM.125 Треба робити заходи перед кечендорфським амт’ом.
Знову Steuer! Vermogenssteuer.126 Рішуча постанова продавати хутір.
Бідна Коха, вона вже має вимучений виглад. Треба ратувати її молодість. До Парижу за всаку ціну!
Інцидент з годинником. Пропав з нічного столика. Обвинуваченна хворої Ельзи. Певність, що вона взала, збираючись від нас одійти. Сцена допиту. Гістеричне обуренна. Годинника знайдено в кишені сорочки. Страшенний сором і гнітюче каатта. 
Заспокоєнна Ельзи, але схованна знайденна, щоб не була така тажка образа дла Ельзи.
Байдужість Шаповала до наших пригод. Ще одна риса характеру. С. — 7.
23. VIII
Хмарно. Холод. Дощ.
Лист від Наді. (Непорозуміння: вона хотіла знати, чи з Німеччини можна мати візу до Англії. Збиралась оселитись у Берліні. 
Коли і як виїде, невідомо з листа).
Цікавий ще один факт про Штейнберґа, про який вчора розповів Бакал: Штейнберґ додержується жидівської релігії, їсть тільки кошерне і, очевидно, у всьому іншому [додержується правил]. І лівий соціяліст — революціонер!
Пахне осінню. Дощик весь день. Не думаю, щоб Тамара зважилась приїхати і, зокрема, жити в Рауені. Це було б виразним доказом її великої й серйозної "прихильности".
Ельза трохи заспокоїлась від образи за годинника. Лежить хвора.
Гості вже дуже втомили. Хочеться самоти, спокою, роботи. 
Занадто вже велика виходить жертва.
Мрії про продаж Рауену і виїзд до Італії або Ніцци. А надто — Париж і "інтервенція!" Чекання приїзду Віленських і Тамари. Чомусь сумнів, що Тамара приїде.
Гра в джокера стає хронічною.
Прохід у ліс до Grosser Stein.127 Принцеса, замурована в скелі. Вікно в камені. С. — 8.
24. VIII
Хмарно. Холод. Грім. Дощ. Сонце.
Хвороба Hannchen.
Нарада з Шаповалом з приводу акції у Франції. Його опортунізм щодо авантюристів і чорносотенних петлюрівців. Готовність іти разом з ними, аби з їхнього боку було признання його заслуг. Одначе, з огляду на мене — дає інструкції брату триматись виразно позицій революційно-демократичного союзу і навіть провадити боротьбу з петлюрівцями (Капустянський,128 Шумицький129 і К°).
Жертва наша стає все тяжчою й тяжчою. Так буває завсігди на кінці шляху. Треба триматися бадьоріше і довести до краю.
Віленських і Тамари немає. Розуміється, дівча не приїде. Та й шкода було б засадити її на хуторі, в дощах, роботі й нудьзі. 
Та, очевидно, й зустріч з "мальчиком" Побер [незрозуміло] грає не малу ролю.
Прохід у ліс. Полювання за білочкою. Стрибки з дерева на дерево. Гриби.
Продаж хутора — настійне, чергове завдання. На пом’якшених умовах виплати ніби легше продати. Добре.
Знову джокер і балачка.
Цікаво: чутки про мій сифіліс дуже поширені. Шаповал підтвердив. Моя зневага за столом до "що казатимуть". С. — 8.
25. VIII
Холод. Сонце. Хмарно.
Лист до жулика Левинського (Париж). Вважаю його пропозицію за покрадені речі глумом і як такий приймаю до відома.
Лист до Мірного. Щоб почекав виплати гонорару за переписку.
Ганьхен радять забити на м’ясо, бо не виживе. Сумно, — шкода милої тварини.
Улюблені вирази Шаповала: "як єсть" , "те та се", "той". Недокінчування фраз. "Переступна карта" (погана при грі в джокера)Від’їзд брата Микити Юхимовича з Рауену.
Видно, що Шаповалам хочеться ще лишитись. Але візу не продовжено. До Бескова Шаповал лінується їхати. "Єшлі б мнє хто-нібудь...." У нас утома від двомісячного приймання гостей. Хотілось би вже побути самим, відпочити. Цілоденне вагання Шаповалів: з одного боку хочеться лишитися, з другого — ми не гаряче їх лишаємо. Різні рішення: то їхати, то лишатись. Нарешті я закінчую питання і рішуче настоюю, щоб лишались. Радість Шаповалів навіть не прихована. Бідні ми людці, як ми потомились!
Цікаво: чому Тамара не їде в Рауен? Не хоче! Щось помітили Віленські й не пускають? С. — 8.
26. VIII
Хмарно. Сонце. Хмарно. Тепліше.
Лист від Леночки. (Спромоглася таки написати. Прохає не сердитись за мовчання. Сколихнула минуле. Повіяло Zehlendorf’oM і всім болючим у Рауені. Просить Коху не допускати в дім "тонкушек" і "толстушек". Значить, що має розрахунок приїхати і застати дім вільним. Щоб взагалі не було їх, на це вона вже махнула рукою, з Кириловичем нічого не поробиш, аби тільки в дім не пускали. Цього їй не хочеться допустити в своїй уяві, це — образа їй — скористується вона "домом", чи ні. І здається, на участь у моїх сценаріях розраховує, бо сповіщає, що має брати участь в якійсь постановці на Кавказі. "Значить, буду вже трохи підготовлена". Так вона пише з Тифлісу, де нудно, де нема людей. Вона ще хоче до нас, хоч уже майже не пише. Але з Москви вже навіть хотіти не буде і зовсім замовкне. 
Так мені здається. Але цим вона вбиває пам’ять по собі).
Лист до Марка Григоровича про заставу хутора. (Потрібні гроші для додержання до кінця Шаповалів. Замазування попереднього настійного запрошення Тамари: ми, мовляв, розуміємо, що їй буде трудно і нудно, отже, хай не їде до нас). 
С. 8.
27. VIII
Хмарно. Сонце. Хмарно.
Коха й Ольга Філаретівна в Берліні, оглядати.
Ельза цілком одверто вимагає "дати". Після "дання" одначе — болі.
Останні дні сонний, важкий стан і відчування втоми. Огида до роботи. Хочу думати, що це від гостей, від неможливости засісти за роботу. Чи від браку необхідности? Чи від невияснености нової теми й матеріялу праці? Чи ще гірше: від утоми організму, від занепаду сил. А чому в Кохи такий втомлений вигляд і такі страшні прояви старіння? Мене проймає форменим жахом, коли я це помічаю. І щоразу стискаю кулака, готовий боротися до останнього проти старости. І щоразу виникає: Париж! Все мобілізувати на Париж, все віддати і перепинити дорогу старості. І мені, і Косі. І до роботи знову! І знову відчувати світ молодим, бадьорим, завзятим.
Ельза знову, не зважаючи на болі, одверто вимагає "дати". 
Мусів. Але хутко кінець. Хутір буде продано, і всім дурницям кінець.
Шаповал, здається, щиро захопився читанням "Соняшної машини".
Лист до Наді (Кохин, Luftpost). С. — 7.
28. VIII
Сонце. Хмарно.
Полегшення стану. Через чи! Чи через зміну погоди?
Марко Григорович одержав від Далінди телеграфне повідомлення, що Думбадзе в Парижі. Марко Григорович спішно готується виїжджати до Парижу на полювання за колишнім своїм "замечательньїм человеком". Надії в родині піднялися. 
Тамара і Віленські до нас у суботу не приїхали, бо знали, що у нас гостюють ще люди і ніде поміститися. Тамара хоче до нас їхати, але Юлія Володимирівна примусила її вчитися писати на машинці в якоїсь спеціялістки. По вивченню приїде до нас працювати. Отже, ніби нічого не помічено. Так розповіла Коха. Але може, все й не так, бо Коха вміє трохи пом’якшити фарби для заспокоєння моєї амбіції. І наші надії в зв’язку з "полюванням" підносяться.
Микита Юхимович в Бескові продовжувати візу. Цікаво, як вони реагуватимуть на нашу заяву, що ми з них за гостювання ніяких грошей не візьмемо.
Лист до Нижанківської. (Чому мовчить і не сповіщає про хід перекладу. Очевидно, народила дитину й вийшла в тираж).
Щире захоплення Шаповала "Соняшною машиною". "Нічого подібного в своєму житті не читав" , так сказав Косі, не мені. 
С. 7.
29. VIII
Сонце.
Довга політична розмова з Шаповалом. Я запропонував: взяти петлюрівщину в свої руки, знешкодити її. Виявилось при цьому, що Шаповал провадить занадто "дипломатично" переговори з петлюрівцями. Він розмовляв з Лівицьким так, що той привіз у Тарнів результат "позитивний, але нічого конкретного" . 
Отже, в любий момент Шаповал може скласти угоду з петлюрівцями і зрадити мене. Я заявив далі: переорганізація Директорії, згода з Петлюрою, обмеження Петлюри членством у Директорії. Але це все без мене. Я участи в політичній роботі брати не хочу. Не відмовляюсь від політики, але тільки тоді, коли буду бачити, що я дійсно потрібен, корисний і коли мене покличуть. Шаповал відповів, що без мене він не братиме участи ні в якому політичному центрі. Я, мовляв, активний політичний діяч і чесний революціонер. Розмова нічим не скінчилася.
Бездіяльність, вимушена гостями (Шаповалом) гнітить. 
Будь-яка моя робота оцінюється наче образою для них. Мушу байдикувати, щоб довести до краю відпочинок гостей.
Справи з пасом і візою Шаповалів нарешті закінчено, — є віза до 7-го вересня.
Чи виїхав до Парижу Маркуша? С. — 7.
ЗО. VIII
Хмарно. Дощ.
Дні минають цілковито непродуктивно, жертва нашої гостинности. Шаповалам страшенно не хочеться їхати до Праги.
Уявляю, як вони будуть сконфужені, коли виявиться, що грошей з них не візьмемо. Але разом з тим, мабуть, і задоволені, бо зможуть на ці гроші щось собі купити.
Шаповал так часто, багато й наївно-самозакохано вживає займенник "я", що мені тепер хочеться викинути це словечко з лексикону.
Розповів мені Шаповал, що Черкасенко написав йому якогось листа, в якому сказав, що я — "брехун, сифілітик і жидофіл" і що Україна ніколи не простить Шаповалові за його союз зі мною. Мені хотілось запитати Шаповала, як же він одповів на це Черкасенкові, але, боячись поставити людину в ніякове становище, не запитав. Мені чомусь здається, що Шаповалові приємно, коли мене лають — це підвищує його в його власних очах.
Постановлено: вчинити проти Оренштайна громадську акцію за всі його підлі вчинки супроти авторів. Навіть тоді, коли він проти мене не зачне судового процесу.
31. VIII
Хмарно. Дощ. Сонце.
Шаповал прочитав "Соняшну машину". Його рецензія: надзвичайна річ, сенсаційний на всю Европу роман, мусить наробити шуму. Коли Европа не зверне особливої уваги, то жаль за Европу, а не за річ. З національної гордости він радить не давати передмов ні Брандеса, ні Гавптмана. Але для поліпшення пропаганди українства і самої речі треба.
Глибока філософська об’єктивність, революційність. Високе мистецтво. Читається, як детективний роман без крихітки детективности. Маса руху, дії. Образи й метафори зачаровують (хотів виписувати). Має намір, приїхати до Праги, прочитати лекцію про роман і дати статтю до різних органів преси.
А мені пригадується, як я не раз думав, чи варте те, що я пишу, якоїнебудь серйозної уваги? Не раз хотілося все знищити і викинути на смітник.
Прохід до ресторанчика "Zur schOnen Aussicht". Танці пролетаріату. Урочисті, дерев’яні, церемонні пози танцюристів. 
Льожі в залі з ліхтариками. Неодмінно оплесками вимагали повторення танців. Величезний сенбернар під столом. Гавкіт — дискантом. С. — 8.
1. IX
Дощ усю ніч. Дощ.
Драматична розмова з Кохою на тему наближення старости. Коха, видно, відчуває цей процес, як і більшість жінок, болюче. А тут ще домішався вплив Юлії Володимирівни, яка з бозна яких мотивів сказала, що Коха за цей рік значно постаріла. В результаті думка про те, що Коха повинна відійти від мене, дати місце молодій жінці й т. д. Довелося гаряче, жагуче і довго доводити, що всі її думки й слова про розходження з цих причин — є образа всій нашій любові й усьому разом пережитому життю. Трохи заспокоїлась. Але не думаю, щоб цих думок не залишилося зовсім. Головне зло в тому, що, піддаючись дії таких думок, вона губить активність і опір у боротьбі з старістю, навіть намовляє собі старість. Ні трагічного сприймання цього факту, ні пасивности, ні відчаю, а [потрібна] розумна, вперта до останнього боротьба. Тому особливі надії на Париж. За всяку ціну! Всю увагу й сили на це чергове завдання. Я мушу врятувати Коху. Боляче й тяжко думати про її відчай. А ще болючіше віддати її у владу невблаганних процесів. Отже боротьба всіма силами!
Дощ цілий день.
Уже попахує осінню. С. — 7.
2. IX
Дощ.
Лист до Масарика. (Сім місяців як він обіцяв допомогу для політичної боротьби. Ніяких результатів. Ґірса зволікає. Тим часом гетьманці з німецькими монархістами готуються до захоплення влади на Україні. Корпус офіцерів у німецькій армії. 
Прохання вирішити нарешті питання про допомогу).
Кохина нежить і простуда. А гості потребують уваги, клопоту. Серце стискується, бачачи її стомленою. Заніс би кудись у тихий куточок землі й зробив би все, щоб відпочила, щоб пожила без клопотів і турбот хоч півроку. Невже ж цього не буде?!
Навчання Шаповалів гри у хвильку. Захоплення Микити Юхимовича, важка, сердита пристрасність його в грі.
Фотографування.
Спроби порахуватися з нами. Наше ухиляння. Тільки в останній момент буде сказано наше останнє слово, — ніяких рахунків з гостями у нас не буде. С. — 6.
3. IX
Хмарно. Дощ. Дощ.
Виїзд Шаповалів з Рауену.
Лист до перекладача на англійську мову. (Згода на переклад і на вибір ним речей для англо-американського видавництва).
Виїзд Шаповалів. Спроба порахуватися відхилена до вокзалу. Підведення рахунків: з гостей ми ніколи нічого не беремо, бо так і статус професійної спілки гостей глаголить. Здивування і зворушення Шаповалів. Видно, що дякували сердечно і щиро. У нас почуття задоволення від правильности вчинку.
Підозріла поведінка Юлії Володимирівни. Разом з нами вона й Тамара проводжали Шаповалів. Юлія Володимирівна весь час старалася дати зрозуміти, що Тамара дуже захоплена в Берліні розвагами і навіть коханням, через це й до нас ніяк не могла зібратись. "Любов, знаєте...." Нас, проти свого звичаю, сьогодні до них не запрохувано, задано тільки формальне запитання, і на нашу відмову ні здивування, ні настоювання. Тамара ж заявила, що в суботу й неділю вона до нас ніяк не може приїхати, бо ці дні проводить з своїми приятелями. Наївна, але щира.
Побачення з Левицьким у Vaterland з приводу Оренштайна. 
Моя заява, що хоч би мав десять років сидіти в тюрмі, Оренштайн "Соняшної машини" не одержить. Але проти нього поведеться кампанія.
Велике вияснення з Кохою по дорозі додому. Заспокоєння Кохи. С. — 8.
4. IX
Хмарно. Дощ. Вітер.
Лист від Нижанківської. (Переклад буде готовий через два тижні. Частину відіслано до Сімовича).
Чуття легкости, затишку в цілковитій самоті вдвох. Тільки тепер видно, як стомлювало двомісячне гостювання у нас.
Почуття ще й іншої полегкости від вияснення з Кохою. 
Думаю, що тепер думки про старість, розлуку вже неможливі. 
Постанова зробити все, щоб боротися з явищами старіння — непохитно.
Щодо Юлії Володимирівни постановлено перейти в наступ, щоб збити її можливі підозри відносно Тамари. Через те послано лист-експрес, в якому в легкому, навіть жартівливому тоні даємо зрозуміти, що її чудна поведінка помічена, але пояснена всякими іншими причинами крім тієї, яка є. Цим показується, що її й немає. Заявлено, що в суботу ми їх до себе не ждемо, а їдемо до Берліну "жуировать жизнью". Але до них не заїдемо. 
Мовляв, не дуже набиваємось, і я цілком добре можу обійтися без Тамари.
Прохід з Кохою в ліс по гриби. На кілька хвилин з’явилося 
сонце й небо прочистилось. З’явилось вражіння переламу погоди. Але через кілька хвилин та сама картина, а ввечері знову вітер, холод. С. — 7 1/2.
5. IX
Хмарно. Сонце. Дощ. Сонце.
Знову чутка про реквізицію у нас кімнат. Чи не вигадка це сусідів Люкаса і фрау Отто, щоб ми згодились віддати їм одну кімнату?
Лист до д-ра Левицького. (Чи не може Vertrauensstelle130 оборонити нас від замахів реквізиції).
Погода, як навмисне, збирається покращати. Юлія Володимирівна і Тамара, розуміється, будуть почувати себе ображеними нашим листом. Але це добре: Юлія Володимирівна має нагоду відійти від нас і врятувати Тамару. Якщо не скористається випадком, сама винна. Та чи є небезпека? Чи не врятована Тамара своєю розсудливістю і "мальчиками"?
Бездіяльність починає гнітити. Треба вростати в якусь роботу. Але "Соняшна машина" зобов’язує до чогось не менш значного, ніж вона. Одначе, вибрати шматок життя, гідний "Соняшної машини", не так то й легко. Взяти будь-що й обробляти, — не годиться. А втома не дає думці понишпорити, подлубатись, поперевертати шматки, що понаскладені в душі.
Хутора ніхто не хоче купувати. Невже ми прикутими до нього ще довго будемо мріяти про визволення з Рауену? С. — 8.
6. IX
Сонце.
Б. Савінков131 передався большевикам. Знову брехня, декорація: немов би його впіймали, немов би його судили, немов би він визнав комунізм. Все брехня: зарані про все домовились, зговорились, сторгувались. Продав себе чоловік. Але авантюрист є авантюристом і, хоч большевики роздмухують цей факт як "всемирно-историческое собьітие", він є не більш важливий, як усякий факт підлоти й людської слабости й легкодухости.
Але нам цей брудний легкодух може пошкодити: в своїх признаннях він викрив допомогу Масарика грішми. Канцелярія Масарика спростувала це. Але дуже можливо, що такий факт був. Роздратований і зляканий таким чином, Масарик побоїться допомогти і нам. У кожному разі противники наші, Ґірса і Бенеш, скористаються з цього і будуть протидіяти перед Масариком.
Посилка Віленським груш і яблук. Цікаво, як вони реаґуватимуть на це.
Прохід з Кохою в ліс по гриби. Знайшли грибні гнізда під вереском. Кохине відкриття їстівних грибів із "Satanpilzen". 
Осоромилась, — нікуди не годяться.
Помічено: від часу від’їзду Тамари у Ельзи ніякого "мрака и ужаса" більше ні разу не було. С. — 8.
7. IX
Сонце.
Лист від д-р Левицького. (Обіцяє щонебудь зробити у справі охорони нашого помешкання від замахів реквізиторів. Через Фонже).
Повстання в Грузії триває далі. Грузини роблять помилку. 
Аж не віриться, що це організований виступ політичних партій. 
Бо повинні ж вони розуміти, що їхній самостійний виступ у крихітній Грузії засуджений на неуспіх. Цим вони просто провокують акцію повстання і унеможливлюють її продовження. 
Занадто вони повірили у визнання їх європейськими державами. Без власної сили ніякі визнання нічого не вдіють. Визнання Европи — це посвячення хати попом, не більше. Занадто граються грузини в міжнародність і свою державність. Краще б вони подбали про солідарність зі своїми товаришами по тюрмі.
Вибух туги за побільшенням сил, за буйністю рухів, акцій, творіння. Мрії про "Париж" . Нетерплячка довідатись, скільки він може коштувати.
З Кохою на Шпрее. Купання. Парочка на березі в обіймах. 
Надто палкими стають обійми, коли ми дивимось на них.
Мирно і сумирно в домі. Самотність удвох. Гра в джокера. 
Балачка про інцидент з Юлією Володимирівною і Тамарою. Як то вони сприймають нашу посилку (яблука, груші)? С. — 8 1/2.
8. IX
Сонце. Буря з громом.
Грузинки (Анна Іллівна і Ліза Давидівна) виїжджають до Парижу. Картка від них.
Осіння соняшна ванна.
Клопіт з грушами та яблуками: нема куди дівати, — купувати ніхто не хоче, а спожити самі не можемо. Навіть трудно роздати знайомим, бо доставка до Берліну коштуватиме більше, ніж самі фрукти.
Перечитав статтю Шаповала в "Знамени борьбьі" на національну тему. Як справжній неофіт-есер він завзято накинувся на марксизм. При чому цікаво те, що його аргументи вроді бумерангів: вони вертаються і попадають у самого Шаповала.
Здається, знаходжу тему дальшої роботи. Коли "Соняшна машина" матиме успіх, писатиму четверту частину її. Тут же буде іспит моїй фантазії, силі логіки, діялектичного думання і силі уяви. Однак, коли "Соняшна машина" матиме успіх, то не виключено, що доведеться працювати над фільмом і постановкою. А це праця на довший час і на велике захоплення.
Буря з громом і блискавками.
Зразковий стан малюни. Коли б таке було раз-у-раз, Париж був би непотрібний. С. — 7.
9. IX
Дощ. Хмарно. Тепло.
Збирання на проводи до Берліну грузинок скінчилися тим, що лишилися дома з цілковитим задоволенням, — дяка дощеві.
Постанова: інтенсивно студіювати мови за цей час, що будемо в Рауені. Перша лекція з Кохою. Цілком добре.
Наче навмисне: зараз же після лекції й намічення плянів праці в Рауені з’явився Gemeindevorsteher і все розбив заявою, що до нас вселиться родина з чотирьох душ. Яко письменник, значить, етична людина, я повинен зрозуміти людей і пустити їх до себе в помешкання. Але коли я навів арґумент, що спробую пошукати захисту в міністерстві закордонних справ, він забув про етичність і навіть виявив готовість говорити на нашу користь перед своїм начальством. Отже, завтра мушу замість праці їхати до Берліну і добиватися захисту.
Ще одна неприємність (вони ростуть завсігди разом, як гриби, і якщо є одна, мусить тут же бути й друга): Оренштайн ні за що не хоче поступитися своїм "правом" на "Соняшну машину". Доведеться відписати її йому, а "Країну обітувану" дати Фондові. С. — 8.
10. IX
Вітер. Хмарно. Дощ. Сонце.
Подорож до Берліну в справах Beschlagnahme132 і Оренштайна. Обдумування дорогою [ситуації] з Оренштайном і "Соняшною машиною".
Митарства в Auswartiges Amt.133 Досить уважний і милий урядовець. На диво і проти німецького звичаю, зрозумів тонкощі прохання і взявся поклопотати, хоч сам не з Wohnungsabteilung,134 а з відділу мистецтв. Pech: ніяк не міг упіймати телефоном шефа Wohnungsabteilung. Одначе, сам обіцяв дати папери, якщо dr. Krabes (дуже гаркаве "ер") не згодиться.
Справа з Оренштайном не така проста. Замінити "Соняшну машину" на "Країну обітувану" трудно, на суді виявиться зміна. 
Два виходи: або друкувати у Фонді і в Оренштайна разом (коли на це погодяться обидва видавництва), або ж саботувати Оренштайна, принципово згодившись виконувати договір. А річ віддати РУХ’ові або большевикам.
Грузинки виїжджають. Не застав.
Замоєва. Мені ніяково було з нею, бо при першому знайомстві думаючи, що вона з совєтських урядовців, безжалісно сказав про неї, що в неї вульґарне лице куховарки. Чоловік у Бельгії, хотів пристроїтись на тютюновій фабриці у компатріотів вірменських. Але нічого нема. Поїде до Франції на "дротяні роботи" — очищати поля від дротів біля Вердену.135 Малюна дуже добре під ручкою, навмисна проба хвилин двадцять. С. — 6 1/2.
11. IX
Вітер. Сонце. Холод.
Лист від Тамари. (Відповідь на посилку фруктів. Подяка Косі, не мені. Згадки про листа, в якому були докори, немає. 
Промовчано. Тактика ображеного мовчання. Шпилька: чудово проводить вечори).
Лист до Тамари. (Відповідь на картку від Кохи. Ущіпливо іронічний лист. Дві умови: перетворити суботи й неділі на будні дні або завідувати метеорологічними силами природи. Тоді зможемо побачитись).
Лист від Ніни Захарівни Айолло. (До Парижу не поїхала. 
Чому, невідомо).
Лист від Ольги Філаретівни Шаповал. (Становище в Празі загрозливе — ліквідація УГК недалека).
Коха в Mieteinigungsamt.136 Невдача. Ніякі аргументи не подіяли. Дано 14 днів на представлення законних мотивів одводу вселення. Немов би навіть рекомендація міністерства закордонних справ не матиме значення. Коха розбита від хвилювань і тривоги. Головне — неможливість продати хутір з уселеними пожильцями. Обмірковування різних способів уникнення цієї біди. Надії на папери з міністерства закордонних справ. Коли ж це не поможе, старатися здобути папери з міністерства внутрішніх справ від міністра Северінґа137 (есдек).
Проба ручкою малюни: чудесно. Очевидно, дуже помагає душ. С. — 8.

12. IX
Вітер. Холод. Хмарно. Сонце.
Лист від Шаповала. (Скорочення субсидій УГК на 50% підтверджуються. Видавничий Фонд матиме тільки 100 тисяч. А де ж інші сто тисяч? Мабуть, подєбрадці здобули. Обіцяє вислати 300 долярів авансу за "Соняшну машину". Кінець УГК, мабуть, буде в 1925 році. "Хазяїна" в Празі нема, листа ще не передано).
Крик осла з шосе подібний до сирени маленького пароплава на річці.
Продавати, продавати хутір за всяку ціну й тікати з Німеччини!!
Чекання телефону від д-ра Левицького відносно змісту листа від міністерства закордонних справ. Чи тільки рекомендація, чи розпорядження до місцевої влади?
Від Марка Григоровича з Парижу: з полювання за Думбадзе ще нічого нема. Не знайшов? Невдача в іншому?
Телефон від д-ра Левицького, — благая вість: міністерство закордонних справ написало до міністерства Wohlfahrt,’38 яке завідує Wohnungsamt’oM139 з пропозицією звільнити нас від реквізиції помешкання.
З Оренштайном, очевидно, доведеться йти на компроміс: друкувати паралельно з ним у Фонді.
Малюна ручкою добре. С. — 8.
13. IX
Хмарно. Сонце.
Кохина гра з малюною півгодини.
Лист до Леночки. (Чи серйозно гадає приїхати за кордон і працювати в кіно? Чи матиме змогу виїхати? Мій песимізм і Кохин оптимізм. Доручення ввійти в контакт з РУХ’ом у Харкові для одержання мого гонорару і продажу "Соняшної машини").
Лист до Шаповала. (Сповіщення про компроміс з Оренштайном).
Лист до Сірого. (Чи може Кушнір звернутись до Брандеса за передмовою до "Соняшної машини").
Лист від Юлії Володимирівни. (Збираються приїхати в неділю. Про мій лист з докорами ні слова. З листа не помітно, чи є в неї якась підозра щодо Тамари і Ді. Марко Григорович нічого в справі Думбадзе не пише й їй. Що це має означати?).
Лист від Нижанківської. ("Протратила" 20 сторінок манускрипту "Соняшної машини". Що це слово має значити?
Очевидно, загубила. Досадно, що до кінця ще далеко, судячи з її листа).
Геть, геть з Рауену, а то й з Німеччини!
Повстання в Грузії тягнеться. Безнадійна і провокаційна справа. Грузія буде задушена і на довший час зробиться нездатною до активного виступу. Але ми й на такий виступ — незугарні.
Проба з малюною 20 хвилин. Добре. С. — 8.
14. IX
Сонце.
Сутичка з Gemeindevorsteher’oM. Уже привів пожильця й оглядав кімнату-для переробки на кухню. Страшенне обурення охопило мене. Маю сатисфакцію, що майже вигнав цього дурня. 
Подальші результати моєї різкости можуть бути неґативними, але принаймні зірвав злість хоч на одному з цих кошмарів життя, що не дають жити.
Покупці хутора. Представники Євангеличного товариства. 
Дім потрібен їм для їхньої молоді. Здається, мають тут провадити співи і моління. Грішний наш "родовий замок" освятиться. 
Чи ж куплять, — це найважливіше питання. А там хай хоч манастир з нього роблять.
Приїзд Юлії Володимирівни і Тамари. "Об’єктивна" поведінка з Тамарою. Спочатку в неї підняття і мабуть рішення "показати" байдужість. Наткнувшись на байдужість з іншого боку — непорозуміння і сум. Навіть ламання пшінки, знімання білизни вдвох у темряві не викликало "другу сторону" ні на які виступи. Загадка: що це має означати? Говорила в кухні Косі про сум і тугу за Рауеном. С. — 7.
15. IX
Зміна погоди. Холодно.
Виконання постанови про мови.
Повстання в Грузії. Чи немає тут порозуміння грузин з Туреччиною? Інакше важко зрозуміти цей безглуздий виступ. 
Безглуздий і злочинний. І звідки зброя у повстанців?
Під знаком АтГів і прикростей. Мрії про визволення стають предметом практики з французької і німецької мов.
Боротьба з дрібними прикростями, перешкодами, перепонами забирає всю увагу. Думати про працю, навіть про "Париж" немає можливости.
З Тамарою та сама ласкава, весела стриманість. Спроби виклику Тамари. Але навіть при писанні на машинці з боку "другої сторони" ніяких натяків на колишнє. їй остаточно незрозуміло, в чому річ. Натяками дається зрозуміти, що "за два тижні не можна ж закохатися в іншу". Натяки на важкі настрої в Берліні, тугу. Очевидно, бажає вияснення конфлікту. І все ж таки стриманість. С. — 7.
16. IX
Хмарно. Дощик. Хмарно.
Подорож до Берліну в справі конфлікту з Оренштайном і для побачення з студентами.
Прелімінарні переговори з "миротворцем" д-ром Левицьким. Ґрунтовна умова: друкування "Соняшної машини" паралельно й одночасно у Фонді.
Оренштайн погоджується. Забезпечує себе умовою: в одній і тій же друкарні друкувати. Моя згода.
Побачення з Тамарою. Однесення груш та яблук Рахмановим. Конфлікт з Тамарою: на пропозицію "пожуировать жизнью" до п’ятої години відмова, — дома господарство. Надзвичайна хазяйновитість якраз сьогодні. Компроміс: поїдьмо разом до Friedenau. Постанова Тамари: "Не хочу". — "Не хочеться, чи не хочу?" — "Не хочу". " ’Не хочеться’ не вимагає пояснень, а 'не хочу’ вимагає". Однак, пояснення нема. І взагалі вона вирішила "змінити все своє життя". Втекти в Париж. Від нас чи від кого? 
Риса цікава: ні за що не може сказати тому, хто їй подобається, що кохає. Ні за що! Наївність у цій заяві. Чи не помста за вчорашню образу від стриманости? С. — 7.
17. IX
Хмарно. Холод. Дощ.
Лист (експрес) до Вирового у справі Оренштайна.
Лист до Нижанківської. (Швидше робити перекладі).
Мрії про "євангелистів" — визволителів од "родового замку".
Лист від Шаповала. (Докладний, бадьорий. Одначе, готується до ліквідації УГК і забезпечує собі в Управі стипендії від чехів. "Оборона України" обіцяє 150 долярів щомісяця на газету для селян. Очевидно, є можливість мати більше для видання органу Революційно-Демократичного Союзу).
Лист від Левіні. (Бідненький, рятує своє існування, добивається стипендії від чехів. Не радить продавати Рауен. Добре давати поради, не знаючи всіх обставин). "Євангелисти" зрадили: сповістили Mosch’a, що краєвид не Freundlich і купувати наш бідний хутір вони не хочуть. Вони хочуть молитися і співати свої псальми з комфортом. Розчарування.
Постанова: зменшити до 15 тисяч і дати оповістки. Пропозиція Люкасові купити. Захоплення Люкаса, але де взяти готівкою 10 тисяч?
Не зважаючи на зміну погоди, на втому, поведінка малюни дуже добра, цілих 20 хвилин. С. — 8.
18. IX
Сонце. Хмарно. Дощ.
Подорож до Берліну в справі помешкання. Гадка: чи матиме силу папірець Auswartiges Amt до Mieteinigungsamt, чи ні? І чи послано до Wohlfahrtsministerium, чи ні, — чи звільнимось ми від реквізиції?
Зустріч з д-ром Левицьким. Папери послано тільки 16-го. 
Бюрократична недбалість.
Продавати хутір, продавати! Але бюра не беруть нашої бідної халупи на комісію. Ні Wertheim, ні Markewicz. Треба від себе давати оповістку. Всього за 15 тисяч марок, а колись хотіли 15 тисяч долярів!
Лист до Сімовича. (Про редагування "Соняшної машини". 
Чи одержав щонебудь від Нижанківської? Чи матиме час прискореним темпом працювати?).
Лист до Аркиної. (Чому не відповідає про "Брехню" в Хрістіянії?).
Втома. Важкий настрій при поверненні додому. Безнадійність: не відчепимось від хутора, скуті, прикуті тут у степу, серед ворожих людей, далеко від культурного центру, за яким уже скучили.
Гра в джокера — як пластир від думок про всі ці прикрості.
Проба малюни п’ятнадцять хвилин. С. — 7.
19. IX
Сонце. Чудовий день.
Лист від Марка Григоровича. (Повернувся з Парижу. 
Просить на суботу "поболтать". Значить, справи погані. Бідака, задасть йому Юлія Володимирівна).
Папір Auswartiges Amt дійшов таки. Вражіння в Mieteinigungsamt’a прекрасне. Здається, вплине, і нас увільнять від реквізицій. В папері міністерство закордонних справ пише про мене багато лестного, — видатний письменник і т. д. Головне ж просить дати нам спокій на чотири місяці. Немов прориває чиряк, — трохи легше дихати.
Гра в джокера, як святкування перемоги. Одначе, з загадуванням. Вийшло: 1) в цьому році має бути чи з Кохою і Леночкою разом. 2) Колись чи з Тамарою. 3) Неодмінно Леночка.
Писання листа до Тамари з приводу її жалю за те, що було в Рауені. Жаль цей як вираз протесту в неї женщини, яка обурилась проти вияву закоханости без самого кохання. Тому сором і каяття. Поцілунки і обійми були у неї як цікавість і тщеславність. (Але так пишу нещиро, не зовсім вірячи, швидше з провокаційною метою викликати на признання).
Постанова: одну цигарку в годину. Трудність витримати. 
Лукавства і хитрощі з самим собою Постанова: два тижні ні ручки, ні дьони. С. — 8.
20. IX
Сонце.
Коха у голови Mieteinigungsamt’a, — відгризатися.
Подорож до Берліну на побачення з Маркушою і "поболтать" за браком розмови в справах.
Ніякі рекомендації й інтервенції Міністерства не можуть нічого вдіяти перед силою вищої справедливости, перед судом! 
Справа має йти до суду. Гріх: вибух люті, зіпсування настрою, почування фатальности справи. Цілий місяць ми вже зайняті цим. Дні і ночі думка не відпочиває від комбінацій і гадок.
У Віленських. Передача Тамарі листа в кухні з проханням вернути й покласти в пальто. Вона, очевидно, відразу ж його прочитала, але коли я через годину дві спитав, чи поклала в пальто, сказала, що ще не прочитала. Дівчина досить освічена і досвідчена в науці удавання невинности. Але вплив листа, видно, був сильний. Настрій у Тамари зробився по відношенню до мене злий, колюче гострий, нестримано неввічливий. Надто це виявилось при читанні смєновєхівського поганого, дурного листа Тані з Москви, написаного, очевидно, по інспірації Лундберґа, навіть з метою перечитання його чекою. Тамара боронила Таню й особливо гостро виступила проти мене. Ворожіння Аріядни Петрівни (див. 25. IX). Настрій Кохи й у мене поганенький. Аріядна Петрівна сьогодні більш жіночиста, ніж раз-ураз. С. — 5.
21. IX
Хмарно. Зміна погоди. Вітер.Мій ґрунтовний, найшкідливіший, найупертіший дефект і ганьба моя: нестриманість. Раз на все мушу собі запам’ятати висновок з досвіду: мовчати в поганому стані настрою і нервів. Мовчати в гніві, роздратованні, досаді, ревнощах, заздрості, гіркості. Коли не можна опанувати настроєм — придушити його, знищити, а коли це недосяжно для мене, моя реакція повинна бути: мовчання, цілковита пасивність у словах і в діях. 
Не тільки не сміти лаятись і висловлюватися з тою різкістю і брутальністю, яка так гидко вражає інших і яка так боляче потім згадується мені, але мовчати. Це повинно стати черговим завданням у моїй боротьбі з собою. Розуміється, в доброму стані нервів, настрою і т. п. реакція гідніша, поважніша, але це ніяк не служить виправданням.
Дурне дратування моє і 'поведінка під час загадок. Знову глупе моє сперечання і досада на себе та інших. Тамарине підхмикування й виступи проти мене. "Лікар" Sboru з методою ДІАГНОСТИКИ ПО O4ax.Verblutet, unverblutet. Unterleib.140 Божевільний чи шарлатан? Нахабно пише книгу проти медичної науки. Міщанська віра Юлії Володимирівни в Sboru. Опортунізм Марка Григоровича.
Настрій від цього гостювання — тяжкий. Постанова більше не їздити до Віленських ночувати. С. — 7.
22. IX
Лютий вітер. Хмарно.
Бідний хутір: ніхто не хоче його купити. Були якісь покупці, дивились, і не сподобався він їм. Мені боляче за Коху, це ж вона купила цю рахубу, вона настояла, щоб брати. Коли б вона тоді прилучилася до моєї нехоті, не мали б ми тепер цієї біди й тяганини. Але їй нічого не кажу, тільки страшенно шкода бідну діту.
Лист від Вирового. (Фонд не згоджується видавати "Соняшну машину" паралельно з Оренштайном. З причин "фінансової недоцільности", тобто, буде менший прибуток, ніж гадалося. Це та громадська організація, яка ніби не має на меті комерційних інтересів. Оренштайн згоджується мати менший прибуток, експлуататор і капіталіст, а громадська організація не погоджується. Пікантно). Одначе, цією відмовою розбиваються пляни і можливість виїхати до Парижу. І ми без копійки грошей. 
Нема чим платити адвокатові за папери до суду в справі помешкання. Нема за що купити капелюха Косі. До 1-го маємо кілька марок. Вже нема що казати про гонорар перекладачці!
Люта втома від вітру, думок, невдач.
Сповіщення Левицького про неґативну відповідь з Праги.Неможливість викупити рукопис у перекладачки. Пропозиція Левицького: хай Оренштайн дасть ще аванс. Ще одна телефонна балачка з Левицьким. Оренштайн трудно ставиться до нового авансу. Але може якось буде. Справа вирішиться через три дні. С. — 8.
23. IX
Сонце. Вітер затих.
Знову Finanzamt: Einkommensteuer!141 Хоч небагато і то добре: двадцять марок, як Vorbezahlung!142 Коха в адвоката у Furstenwalde з приводу Beschwerde143 до суду.
Вчорашні пляни: пустити Люкаса жити замість чужих Mieter’ie, а самим виїхати до Парижу. Взяти гіпотеку. Продати з малим Anzahlung’oM, а гіпотеку на останню суму продати комусь за готівку.
Лист до Шаповала в справі відмови Фонду від паралельного видання. Фонд ще більш "фінансове" комерційне підприємство, ніж Оренштайнове.
Лист до Тамари. (Виписка з "Астрономії" Меуег’а144 з приводу суперечки про Сатурна. Про парі a discretion, що я виграв, ні слова. І ні одного слова, крім виписок з Меуег’а).
Повстання в Грузії можна вважати ліквідованим. Від Айолло ні слова у відповідь на мого листа. Досягли мудрі грузини: Ліґа Націй сказала своє слово, вирішальне, авторитетне, перед яким затремтіли большевики.
Знову й знову думки, гадки, пляни й міркування щодо продажу хутора і звільнення від реквізиції кімнат. Нарада з Mosch’OM. Пляни з гіпотеками.
Гра в джокера як гадання на різні запитання, переважно чи. 
Майже всі відповіді — плюс. С. — 8.
24. IX.
Хмарно. Сонце. Тихо. Дощ.
Лист від Анни Іллівни. (Просить поради, чи їхати до Грузії в таких тяжких обставинах).
Лист від Трильовського.’45 (Просить протекції до Шаповала, щоб не скорочувано стипендії).
Коха в адвоката в Furstenwalde з приводу Beschwerde до Франкфуртського суду.
Знову прохання до Кохи [виявляти] повновладу і спиняти мене в реакціях при гніві, обуренні, роздратованні, взагалі при важких переживаннях. Зупиняти мене і нагадувати, що в таких станах не смію ні висловлювати своїх лайок, ні тим паче виносити постанов і, особливо, діяти. Повновлада категорична, без апеляцій.
Чи так хочеться бачити, чи дійсно помічаємо обоє, що сивина волосся стала ніби меншою? І коли це так, то що за причина?
Докінчення розділу з "Соняшної машини".
Учитель з Рауену має бажання купити нашу хату. І вже наші голодні надії вп’ялися в учителя. Він хоче пошукати грошей в Америці, він — сільський учитель, грошей мати не може, а наші надії все ж таки хапаються за нього скрюченими пальцями потопаючого. , У Резьки — тритижневий син Негер. Він має чорну, з рудявим одсвітом шерсть, а на шиї під підборіддям біленьку плямку — комірчик. Мати з ним уже грається. Мова її в найніжніші моменти звучить на наше вухо жалібним тоном. Очевидно, мова людей і тварин і в тоні рівна.
25. IX
Хмарно. Туман. Дощ.
Лист до Нижанківської. (Коли й куди послати гроші за переписку. Це для відтяжки часу, бо нема чого послати).
Лист до Левинського. (Здається, що йому вже є чеська стипендія).
Гадання Аріядни Петрівни Діямандіді 20-го вересня. Якийсь особливий метод, відомий тільки її тітці та їй. Мій скептицизм, од якого в неї нехіть до гадання і схвильованість аж до похолодіння рук. Задумав: чи матиме [успіх] в Европі "Соняшна машина"? Спочатку "якийсь пан, що стоїть на перешкоді". (Подумав, чи не Оренштайн?).
Потім: колосальний успіх, величезна слава. Розклад карт такий, якого вона, мовляв, майже ніколи не бачила. Але великої радости мені цей успіх не дасть. Потім радісний спочинок. І нарешті так гарно, що аж карти змішала. Досить влучно, правдоподібно і можливо. Якби ж то! Цікаво перевірити.
Лист від Левицького. (Настійна пропозиція контрактово віддати йому представництво на "Соняшну машину" на всіх мовах. 
Очевидно, як гонорар за посередництво з Оренштайном. Моя помилка: занадто щира розмова).
Одгризаємося від цілого базару клопотів, прикростей, думок. Грошей дома кілька марок. Вигадуємо різні комбінації з продажем курчат.Лист (експрес) до Шаповала. (Прохання призначити людину для поїздки до Брандеса й асигнувати позичково грошей).
Писання Beschwerde з приводу реквізиції кімнати на кухню. 
С. — 8.
26. IX
Хмарно. Туман. Холод.
Викупити з закладу хутро!
Коха в Beeskow у справі Beschlagnahme.
Розмова телефоном з Левицьким відносно його пропозиції представництва "Соняшної машини" і про Оренштайна. 
Прийшли гроші від Аркиної, аванс. З 500 корон тепер всього 300. 
Ну, маленька підтримка в цій особливій скруті, що здушила нас.
Знову трохи полегшення: пан асесор у Beeskow сказав Косі, що "якось то воно буде" і що, коли б Коха приїхала в Beeskow на авті, він з нею поїхав би в Рауен і все влаштував би в одну мить. 
Словом, ніби кілька місяців можна буде легше дихати.
Відразу інше відчуття Рауену: знову з’явився затишок, почуття самотности, зосереджености, тиші. Вже жаль продавати, жаль тих дрібних і більших подій, що відбувалися на цьому випадковому клаптику землі, до якого ми прилипли двома зірваними бурею листиками.
Вже можна думати про інше, з мозку знято нарив. Але думай не думай, а Прага з своїм "хазяїном" мовчить. Треба вишукувати своє. Але своє може бути тільки від свого: вся надія тепер на "Соняшну машину". С. — 8.
27. IX
Дощ.
Подорож до Берліну. Зустріч з д-ром Левицьким. 
Оренштайн одступається від контракту.
Гроші за "Брехню" в Норвегії. З авансу в 500 норвезьких корон мені лишилось після всіх посередників 150 марок. Але ці 150 марок як 150 000 у цій скруті, коли й 15 марок є вже багатство.
Лист (експрес) до Вирового. (Повідомлення, що Оренштайн відмовляється і Фонд може сам друкувати річ. Хай швидше присилають аванс для повернення Оренштайнові).
Лист до Нижанківської. (50 марок за переписку).
У Віпенських. Тяжкий, понурий настрій у Тамари: після сварки з Марком Григоровичем, якого [дома] нема. Жалі матері і дочки на обставини і одна на одну. З відчаю Тамара виявляє згоду їхати до Праги, але Юлія Володимирівна має рацію, кажучи, що через годину Тамара вже сміятиметься. Дійсно, перед моїм відходом настрій уже веселий. Причина? Каже, через те, що говорила телефоном з Меллі і та сказала щось приємне, але не про "нього". А чи не через те, що я запропонував їхати до Рауену, себто, ніби моя увага [до неї] та сама? Чи не через те й про листа вперше згадала? "Как одна из тьісячи девиц".
В Петрограді нібито хвилювання на ґрунті поводі.
У дощову темряву повернення додому.
Затишок. С. — 8.
28. IX
Ясно. Сонце. Холод. 8°.
Прибирання двору й "господарства".
Мрії й пляни з "Соняшною машиною" взагалі стають конкретнішими, нетерплячішими. Кладу два місяці на здобуття статті Брандеса (чи кого іншого). Тоді — перший продаж у Німеччині. Розраховую на можливість поширення 20 тисяч примірників. Якщо так, то з матеріального боку певний успіх. 
Звичайно, літературний успіх у двадцять тисяч примірників — невеликий. Але принаймні буде можливість розгорнути кампанію дальшого продажу по інших країнах. — Боюсь тільки пражан: затягнуть справу своєю повільністю, та чи знайдуть гроші на подорож до Брандеса?
Від Леночки нема відповіді. Мимоволі охоплює тривога. 
Гаряча ніжність спалахує сама собою. Знаю, що навряд чи сталося що з нею на Кавказі, а все таки неспокійно, сумно. 
Прийшла думка через Таню запитати, що з Єленою Давидівною. "Єдина втіха" — наш чорний Негер з кожним днем стає жвавішим. Уже починає кусати руки й дряпатись на подушку. 
С. — 8.
29. IX
Холод. Сонце.
Лист від Нижанківської. (Переклад скінчено. Сімович не має часу редагувати. Якраз цю річ!).
Лист від Старосольського. (Нарешті згадав про своє обіцяння переслати речі до Львова — портрет Кохи і т. п ).
Чекання покупців хутора, вчителя з Рауену. Прийдуть завтра. "Наконец одни!" — без прислуги. Експедиція до Ketschendorf’y по провізію. Бенкет з шпротами, — перша "розкіш" на виручені за яблука 8 марок.
Цілковита невдача з чи з обох боків. Знову — тільки Париж може вернути колишнє. Ніякі уявляння не ділають. Закон знищення? Чи звичка?
Грузини дорогою ціною купили собі резолюцію Ліґи Націй. 
Що ж, можливо, колись на пролитій крові виросте якесь зерно. 
Можливо, що руська демократія колись не зможе заткнути свої вуха імперіалістичною кацапською ватою, і голос резолюції Ліґи Націй дійде до неї, схоче чи не схоче вона [його] слухати. 
Побачимо. Покищо большевики глузують. А Айолло мені не відповідає. Дипломат! С. — 8.
ЗО. IX
Холод. Сонце.
Експедиція до Furstenwalde по провізію вдвох на роверах.
Лист до Анни Іллівни. (Порада лишатися в Парижі, поки в Грузії все прийде до більш-менш спокійного стану).
Лист (експрес) до Сімовича. Щоб передав комусь іншому манускрипт "Соняшної машини" для перевірки перекладу).
Лист до С. Панчака146 — перекладача на англійську мову. (Пропозиція перекласти "Соняшну машину" на умовах перекладу на німецьку).
Покупці хутора, сільський вчитель з жінкою. Невеличкий, рум’яно-білявий, з гострою борідкою, задоволений світом здоров’як у спортових Stutzen’ax.147 Вона — в капелюшку, подібному до перевернутого догори ногами маленького ситечка. Очі широко розставлені, лице безформене, кругле, приємне. Тітка в Америці має тугу за рідним краєм. їй послано Eilbrief148 з пропозицією купити наш хутір і втишити свою тугу. Коли такий вихід її задовольняє, має прислати телеграму, що дає гроші на купівлю. Побачимо. Щось моя інтуїція не каже "за".
Цілковита невдача з чи. С. — 8. [На шістьох сторінках різні записи фінансового характеру: цифри прибутків і видатків за деякі місяці 1924 року].
І. X
Сонце.
Лист від Ніни Захарівни. (Пам’ятає, бачить вві сні. Сон: я на голуб’ятні пишу роман з життя голубів. Кличе до Праги).
Коха в Берліні — по стипендію.
Копання картоплі. Ранок був сивий, морозний, туманний.
Але вчувався хороший, ясний, осінній день. В полудень небо заголубіло латками, і на обід сонце стало припікати спину.
Прага мене непокоїть: загальмує справу з посилкою людини до Брандеса. А треба "Соняшній машині" протоптати доріжку, відсунути зайві перепони й перешкоди. Це візитова картка української літератури. Треба, щоб з пошаною прийняли візиту.
З малюною Грандіозний скандал. Наче навмисне після успіхів останніх днів, після похвали раптом цілковий занепад. Так само і з дьоною. Обоє виявили цілковиту нездатність до виконання своїх обов’язків. Очевидно, треба вживати радикальних заходів, або здати позиції.
Нова спроба з малюною. З зусиллям напівдокінчено поставлене завдання. Але що з того? С. — 8.
2. X
Лист від Вирового. (Грошей Фонд не одержав: вислати авансу за "Соняшну машину" ще не можуть).
Гріх: з приводу листа Вирового, — гнів і лайка. Але маленький успіх: нагадування Кохи спинили реакцію, а потім і сам гнів. Нічого не вчинив такого, що суперечило б розумному і гідному поводженню.
Телеграма до Шаповала: відповідайте на листи!
Телеграма від Шаповала: відповідь іде!
Писання листа до Шаповала і Вирового з приводу "Соняшної машини".
Копання картоплі. Сонце. Ясність. Тепло. Тільця картоплин у вогкому піску. Бадилля картоплі — особистий ворог, до якого гнів і ненависть. Нанні весь день коло нас, — стрибки, гра, вередування.
Лист до д-ра Левицького. (Чи не може порадити перекладача на французьку мову?) Лист до Ніни Захарівни Айолло. (Не вірю, що через півроку Грузія буде вільна. В Прагу приїхати не зможу. Шкода, що не можу писати їй вільно (натяк на конспіративну адресу).
Біль голови у висках. Чи не на зміну погоди? С. — 8.
3. X
Хмарно. Сонце.
Зміна погоди. Вчорашній біль голови виправдано і пояснено.
Лист (експрес) до Шаповала і Вирового (1. Хай пришлють уповноваження до Брандеса. Не жду грошової допомоги, хай буде тільки уповноваження. 2. Прошу Вирового забрати всі манускрипти "СМ" у Сімовича і не чекати більше на його редакцію. Поведінка Сімовича негарна).
Тамара не їде по писальну машинку. Дівча не дуже прагне заробляти гроші й працювати. Так само не хапається приїхати до Рауену. Тим краще. Нехіть і нудьга від Віленських. Очевидно, кінець відносинам. Та й час уже.
Від Леночки ніякої відповіді немає. Дивно. Виникає сумнів, чи Лундберґ передав їй мого останнього листа, якщо лист цей дійшов. В листі запитання, чи може Леночка бути готовою ради кінотеатру виїхати на довший час за кордон, себто, чи може фактично порвати шлюб з Лундберґом як не назовсім, то на деякий час. Звичайно, такого листа передавати своїй жінці не легко. С. — 8.
4. X
Сонце.
Лист від Шаповала. (УГК асигнує гроші на поїздку до Брандеса).
Лист від Нижанківської. (Рукопис перекладу, не весь).
Перечитування і звіряння перекладу. На мою й Кохину думку — переклад непоганий.
Завтра має бути новий покупець хутора. Надії майже ніякої. 
Джокер принаймні, категорично і рішуче сказав, що цей покупець не купить.
Ніжні зустрічі Резі з Негером разів по десять на день. 
Щоразу як вертається з полювання, вона так жагуче й ніжно нявкає, малий їй відповідає таким же запалом, що здається, вони не бачились днів п’ять. У Негера на шиї зовсім біле мережане жабо, а на лапках та вухах сиві волосинки.
Пляни і мрії, зв’язані з евентуальним продажем: Париж, операції, "Соняшна машина", кампанія за неї, сценарій і т. д.
Лист від Сірого. (Треба 70 доларів для перепровадження сина за кордон. Як продамо хутір,треба дати хоча б частину).
5. X
Сонце.
Готування хутора до прийому Kaufer’a.149 Досить апатичне відношення: все одно ж не купить, чи буде двір заметений, чи ні. Кохина амбіція вимагає жертвоприношення: три години праці, голова замотана рушником.
Несподівана розривка: чи під час прибирання їдальні.
Урочисте прибуття Kaufer’a на авті. Сарказм оповив наші душі: ну, звичайно, наш бідний хутір не для тих, що їздять на автах. Одначе, чудний чоловік згоджується купити і заплатити навіть готівкою. От тільки не 15, а всього 12. Зачіпка за вчителеву тітку тримає нас на ногах, інакше б ми упали в обійми "визволителя" навіть за десять тисяч. Та ще й амбіція: колись хотіли ЗО тисяч, а тепер мусимо за те, що нам дають. Торгівля за одну тисячу. Ми — 13, він — 12. Mosch, як посередник, мирить на 12 500. Але Kaufer важно від’їжджає, і ми лишаємося з сумнівами. [Робимо] візиту до вчителів, щоб перевірити, чи певна їхня американська тітка. Вражіння сумнівне. А тут готівкою можна мати 12 тисяч, їхати до Парижу, робити кампанію з "Соняшною машиною". Але знову: чи не лишитися на хуторі ще півроку? 
С. 7.
6. X
... чи не відмовитись від спокусливої готівки, завзято віддати себе вітрам, холоду, самотності й праці ще на півроку, щоб за цей час мобілізувати всі свої можливості, а весною, продавши хутір і озброївшись як слід, пуститися в широке море? І почування: Mosch потелефонує й скаже, що Kaufer милостиво згоджується додати ще 500 марок, ми не матимемо сили відмовитись від готівки — згодимось.
Телефон Mosch’a. Kaufer згоден. Ой, леле, всі наші вагання, як дим цигарки від помаху руки, розлітаються. І ми, бідолашні, згоджуємось. У Кохи виступив піт на тілі. І цей піт мене переконує, що треба йти геть звідси тепер же, що ті 3-5 тисяч, які ми, може, могли б мати весною, не варті того хвилювання й бажання вийти вже з цієї непривітної самоти. Якщо милостивий Kaufer не роздумає, то завтра маємо в нотаря робити запродажню.
Коха хвилюється перед продажем так само, як і перед купівлею. Не спить, марніє. Хоч би вже швидше! С. — 7.
7. X
Сонце.
Лист до Сірого. (Здобудемо йому 70 доларів).
Подорож до Берліну: знайшовся таки той комік, що купив наш бідний "родовий замок" . Дійсно, комік: гомеопат, лікар, який ставить діагнози по очах. Має ніби 180 пацієнтів на день. 
Забив усіх аллопатів-лікарів у своєму кварталі. Платить самого податку 40 тисач річно. Кожну хворобу, гланувши в очі, за секунду впізнає. Називає себе "директором". Директор фабрики гомеопатичних ліків. Високий, стрункий, має 40 літ, але здаєтьса молодшим, гарні очі, трохи довгий, сокирчастий ніс, повіки трохи нависають на очі, роблячи погляд важкувато мрійним. 
Немов би купив маєток за 150 000 марок. Але сам має оселитися в нашому Рауені.
Лист до Шрайдера і гроші на книгу Воронова.
Лист до Нижанківської. (Дослати переклад).
Нотар: триповерхове підборіддя, третє найбільше, друге менше, перше найменше. Одвислі губи. Стареча фігура. 
Феноменальна точність і пунктуальність у виразах і формулюванні думок.
Договір з д-ром Левицьким щодо "Соняшної машини". 
Подорож до Брандеса, редагування, пропаганда, укладення договору з видавництвом, — за це 8% і всі видатки на той кошт.
Сум від усвідомлення продажу Рауену. Повернення додому при місяці. С. — 5.
8. X
Сонце.
Лист до Шаповала. (Остаточно вирішено питання з "Соняшною машиною": український текст видає Оренштайн, чеський — Фонд. Знову прохання вислати уповноваження).
Гості: Аріядна Петрівна з Наташею, дочкою ("паче чая" і т. п.). Аріядна Петрівна про себе: "очі, як маслини". Справедливо. Гарна і приваблива. Розумна, щира, сердечна і без шарму. 
Невдачі з ролями у фільмі. Гадання на картах. Знову: задумана операція має пройти понад сподівання гарно, з добрими наслідками. Розповідь про ревнивість чоловіка. "Добродетель не окупается, даже признанья нет". Але зрадити перешкоджають головним чином "технічні" обставини й умови: чоловік з очей не спускає. Видно велике бажання завести роман. Але чоловіка жаліє. Хоча, коли б не довідався, то зрадила б.
Балачки про Париж.
Макдоналда проганяють. Слуга почав зарозуміватися. 
Позики Москві, мабуть, не буде, — це приспішить кінець.
Лист від англійського перекладача. (Згода на мої умови, приступає до роботи). С. — 7.
9. X
Хмарно. Сонце. Хмарно. Холод.
Лист від Шаповала. (Лист до Брандеса готується. Потихеньку поспішають. Якийсь конфлікт у Шаповала з Закордонним Комітетом УПСР. Називає їх петлюрівцями. Григоріїв також осторонь Закордонного Комітету. Отже, провідники вийшли.
Через що розбили горщика, невідомо. Тон елегійний: природа, наука — благо, а люди й політика — зло. Про "хазяїна" ні слова).
Лист від Левіні. (Нервується, вважає празьких есерів своїми ворогами, вбачає проти себе якісь спеціяльні інтриґи. Боюсь, що це вже ознаки психічної хвороби. Коли б я помилився!).
Лист, переклад від Нижанківської. Але початку все таки немає.
Вплив зміни погоди на людей, наочний приклад: Коха — роздратована, змучена. Правда, знову гості, втома [від них]. Але раптом Аріядна Петрівна і дитина почали жалітись на знесиленість. "Воздух деревенский!" Роздратовані мати й дитина виїхали.
Всі мої зусилля відчути Аріядну Петрівну як жінку та ще й гарну, не приводять ні до чого, — порожнеча й непорушність у грудях, а компліменти такі гливкі, що аж сам давлюся. Напросилася, щоб її запросили на тиждень до Парижу. Навряд чи це буде.
Коха в Mieteinigungsamt. Формальність.
Не формальність, а драма: Zwangsmiete.150 С. — 5.
10. X
Сонце.
Розпука з приводу Zwangsmiete. Gemeindevorsteher, ображений моїм прийомом, постарався, щоб нам було впхнуто іменно Schonebeck’iB з дітьми. Безсила лють, нерозумна, сліпа і вимучена. І продали вже, а вирватись не можемо. Ні про що інше не думаємо, нічого не робимо, тільки цим зайняті всі наші думки і почуття. Щось подібне до кошмару наяву.
Дипломатична розмова з Frau Schonebeck. Треба якось відтягти час до 1-го листопада, коли в’їде Левинський. Але йому нічого не можна казати, бо відмовиться від купівлі. Порозуміння на тому, що шукатимемо вільне помешкання. Скільки це буде коштувати?
Телеграма від Шаповала, щоб прислав листи.
Навіть "Соняшна машина" і "Париж" одсунулись кудись перед Schonebeck’aMH, Gemeindevorsteher’OM і т. п. золотком. 
Гидко до млости. Несправедлива лють на німців засліплює розум. Гидко й від себе і від усього навкруги.
Коха вимучується страшенно і марніє. Єдина надія, що вирвемося і все виправимо.
Ручка. С. — 7.
11. X.
Сонце.
Подорож до Берліну в справі помешкання.
Зустріч з д-ром Левицьким. Митарства по Wohlfahrtsministerium. Здобуття папірця про те, що Ministerium щось таке послало до Франкфуртського суду. В понеділок має вияснитися більше у референта.
Новий договір з д-ром Левицьким про "Соняшну машину": за поїздку до Брандеса він одержує одноразовий гонорар у 2000 чеських корон. За посередництво у продажу німецькому видавництву також одноразовий гонорар.
У кравчині. "Идея кушака мне нравится". Манера говорити під час оглядання суконь, які треба переробити, як при ворожінні на картах: однотонне, рівне бурмотіння.
Деяке заспокоєння при повороті додому.
Лист від Левинського. (Турбується про свою статтю).
Телеграма від Шаповала. (Лист до Брандеса висипається).
Уряд Макдоналда — в димісію. Готування до нових виборів. 
А позика Кремлю, значить, напевне не вийде. Наслідки цього можуть бути добрі. С. — 7.
12. X
Сонце.
Фотографування — невдале.
Візита Ельзи. Хвороба позбавила можливости працювати, а також кохати, що для неї Hauptsache.151 Schonebeck’n вже вимагають звільнити їм кімнати, бо вони, не чекаючи нічого, хочуть уже в’їжджати. Знову тривога і планування, як викрутитись, як вихитрувати час до 1-го листопада. 
Знову дипломатична місія Кохи до Schonebeck’iB. Моя нарада з проф. Kunke. Kunke каже: коли б знайшовся Kaufer з великою родиною, то Beschlagnahme могло б бути знято з огляду на продаж. У нас уже є Kaufer, який купив, який має достатню для семи кімнат родину, але чи можемо ми йому передати проданий будинок чи ні, не знаємо. Абсурд робиться, а рятунку немає. 
Знову міркування, комбінування, гадання, дратування.
Думки з приводу Кохиного відношення до мене. Зникла повага. Зникає ніжність. Недовір’я до моїх здатностей. Постійне заперечення моїх пропозицій, думок. З чим же лишається жити? 
Чи це помилкові вражіння від усіх цих кошмарів? С. — 7.
13. X
Сонце.
Лист (експрес) від Шаповала. (Листи до Брандеса і Гавптмана. Складені, але невдало. До Брандеса так не можна посилати. Вихід: самому написати від імени УГК, підробити печатку і підписи. Інакше, коли послати на переробку, забере не менш 10 днів).
Коха в адвоката у Fiirstenwalde з приводу Zwangsmiete і Schonebeck’iB. Чекаю з хвилюванням її телефонного повідомлення про результат. Щось довго нема телефона, значить, погано.
Гонорар від сербського Сплітського театру за "Брехню" ... 700 динарів = 35 марок = 17 рублів. От так височінь братушківської культури! С. — 7.
14. X
Сонце.
На думку д-ра Левицького переклад — не літературний. "Плачу над ним".
Знову Schonebeck’n. Хитрування [наше]: знайдемо їм помешкання, нехай тільки почекають два тижні. Або купимо маленький будиночок і вселимо.
Приїзд гомеопата. Рішуча метода розв’язання справи: до Gemeindevorstehera [поїде і] заявить, що він володілець [хутора]. 
Наслідок не зовсім певний: від реквізиції все одно не звільняється, хоч і має родину з 8 душ. Порозуміння з молодими. 
Інцидент з Mosch’oM. Мирне полагодження справи.
Вперше відчуття полегкости і визволення. Вияснення з Кохою всіх колишніх наших дрібних непорозумінь. Угода: "додержуй умови", а з іншого боку — не накази, а прохання та ласка.
Від підняття нерви збентежені, думки шугають, як голуби, випущені ранньої весни в голубе небо. Неможливість заснути. 
Коха теж [не спить]. С. — 5.
15. X
Туман. Хмарно.
Лист (експрес) від Шаповала. (Лист до Брандеса, новий, такий як слід французькою мовою).
Знову Schonebeck’n!! Не дивлячись на порозуміння з Левинським щодо молодої пари без дітей, в’їжджає Schonebeck з дітьми. Манатки у дворі. Сама пішла по Wachmann’a, щоб силою всадив її до нас. Значить, кошмари в дійсності не так легко кінчаються, як у снах.
Коха поїхала до Gemeindevorsteher’a виясняти ситуацію. 
Бідна моя, бідна!
Приїзд Schdnebeck’iB з Wachmann’oM і GemeindevorsteИег’ом. Моя генеральна промова перед ворітьми до всіх дійових осіб трагікомедії. Коха до оніміння вражена моєю красномовністю і вправністю в німецькій мові. Результат: Schonebeck’n згодились на Umtausch152 з Rothe. Коха послала цього самого Rothe за коньяком, і в нашій їдальні розгорнулась невидана тут за [час] нашого перебування картина: німецька влада за коньяком і з патріотичними розмовами. Ґвалт, дим і наша втома.
Реагування Резі на чужу банду. Після [їхнього] відходу вибігла і ворожо, хижо витягла шию й довго не могла заспокоїтись від підняття. С. — 5.
16. X
Сонце.
Нежить. Простуда.
Не помогла ні моя красномовність німецькою мовою, ні Кохина коньячна дипломатія: в’їхали таки Schonebeck’n. Бо хазяйка Rothe ніби не схотіла їх прийняти.
Моя поїздка до Берліну на побачення з д-ром Левицьким.
Зустріч у Vaterland’i з Тамарою й Аріядною Петрівною. 
Суперництво Тамари й Аріядни Петрівни, — до кого піду обідати... Аж засяяла Тамара, коли вибрав її. Обман Тамари, бо знала, що Марка Григоровича не буде дома. Занадта скромність: у нас не буце нікого, себто, тільки Юлія Володимирівна та вона. Вияснення з Тамарою по дорозі з дому справи з листом. 
Силкування дівчатка втримати незачепленою свою амбіцію.
Переклад настільки поганий, що його не можна нікому показувати. Катастрофа. Не тільки не виявляє оригіналу, але ще й викликає негативне вражіння. Намічено вихід: Сімович має виправити помилки, звірити з українським текстом, тоді як сирий матеріял дати німецькому літераторові на переробку. До Брандеса Левицькому все ж таки треба їхати, щоб довідатись, чи зможе й чи схоче Брандес читати.
Schonebeck’n поводяться тихо. С. — 5.
17. X
Сонце. Простуда переходить у серйозну неприємність. Кашель наче шкребком чеше в горлі й в грудях.
Лист від Шаповала. (Справа в розходженнях з товаришами серйозніша. Причина немов би морального характеру, — всі егоїсти, кар’єристи, ледарі, а він цього не може стерпіти. "Никифор Якович [Григоріїв] називає мене Кальвіном",153 — пише Шаповал. Невже так таки всі члени організації проти нього?! Дивно).
Пакування книжок. Перегляд і розбирання листів. Від Ніни [Аґрарниці] — "лівої буржуйки" , вони нагадали Кельн і вже тодішній стан малюни. Навіть задоволення, що так тоді вийшло. 
Коли б малюна був інший, я б таки добився, не рвав би так. 
Словом, тепер необхідність Парижу ясна і безсумнівна. Без цього відпаде одна галузь життя. Щербатий рот.
18. X
Хмарно. Холод.
Коха в Берліні. Хутко, здається, кінчаться ці мандрування щодня по шість годин.
19. X
Сонце.
Несподівана візита Dotzauer’iB. Розмова з фравочкою, — чи скористалася з моєї поради щодо язика. Ні, але, видно, хотіла б, та не відважується.
Приїзд нового власника хутора з жінкою. Жінка, видно, проста людина. На запитання, чи подобаються меблі, відповіла: "Данке" .
Тихий сум увечері. Здається, остаточно ясно, що покидаємо Рауен. Пригадуються події в ньому, Леночка і рік Кохиного страждання з господарством. Люба моя дитина, зворушлива її ретельність у боротьбі за нашу хату, спокій і життя. Але я готовий багато дати, щоб її ретельність, енергію й увагу присвятити чомусь більшому, ніж боротьба з дурними, темними й тупими німецькими урядовцями. С. — 8.
20. X
Хмарно. Дощ.
Політика Макдоналда щодо англо-совєтського договору, його опортунізм і кисляйство в боротьбі з шарлатанами від комунізму викликає до нього антипатію й мимовільне бажання, щоб він пішов з англійського уряду і щоб своєю політикою не підсилював Політбюро РКП та не відтягав довершення процесу, який відбувається в "СССР". Виборча кампанія в Англії не викликає бажання перемоги партії Макдоналда, хоч об’єктивно це й шкідливо.
Картка від Шаповала. (Чеське^ видання буде видаватися разом з чехами у видавництві "Сіп"154 і у Фонді. Хай так). 
С. — 8.
21. X
Хмарно. Дощ.
Подорож до Берліну. Невдачне шукання грузинок.
Обід у Діямандіді. Тип жінки, кузини Аріядни Петрівни — одвертий, простодушний егоїзм, без лицемірства. Тим вона й цікава. Чи це так погано, невідомо. Чоловіка не любила й просила його швидше померти, пропонувала прискорити йому смерть. Але коли помер, то над трупом з захопленням почала підробляти листа від нього до себе, в якому той виявляв волю бути спаленим. На другий день по смерті чоловіка продає його одежу. Робить усе те, що робило б багато інших, коли б не мали страху перед громадською опінією.
Лист від Шрайдера: віза забезпечена. Книжка Воронова. 
Сильного наукового вражіння не робить. Приклади не обумовлені точним дослідом, самих прикладів мало. Надія слабне.
Жалі Юлії Володимирівни на Марка Григоровича за бездіяльність, інертність, невмілість. Тверда їхня постанова їхати весною на Україну.
Марко Григорович у Парижі на полюванні за Думбадзе. На поміч поїхав і Ів. Ів. Воробйов. С. — 3.
22. X
Хмарно. Дощ.
В Берліні.
Побачення з грузинками. Передача листа Наді та деяких речей для неї. Невдачне шукання кімнати по пансіонах. Гнітить необхідність приховувати дійсну ціну за хутір, — комедія, яку повинні відогравати з знайомими.
Деякі ознаки бажання Тамари повернути до певної міри колишні відносини.
Можливість уникнути грабежу Finanzamt’a: без дозволу виїхати до Франції, а звідти заявити, що Steuer заплачено. 
С. — 8.
23. X
Сонце. Вітер. Холод. 4°.
Лист від Вирового. (Фонд не може дати авансу за два видання, чеське й українське. Отже, хай українське видає Оренштайн).
Gemeindevorsteher приховав, що з Postdam’a прийшов наказ звільнити дім, навіть збрехав.
Редактор перекладу хоче 20 марок за аркуш. Новий видаток лякає.
Schonebeck’n пройнялись пошаною, — дійсно, за цих Auslander’iB155 стоїть сам Regierungsprasident.156 Вияв співчуття до нас виявляється, як і в більшости людей: вони дають поради, які їм нічого не коштують і які взагалі не коштують нічого.
Ранній холод малює нам ту перспективу, яка на нас чекає, коли б ми тут залишились.
Fraulein Otto, звільнившись нарешті від старої матері, виїхала. Весела і піднесена: мабуть, надія п’янить трохи, — а може хоч тепер вийде заміж. Хоча тут же, передбачаючи можливість розчарування, застерігає собі відступ: "я занадто самостійна для шлюбу", себто, я занадто вже стара і мало приваблива. С. — 8.
24. X
Сонце. Холод. 0°.
Лист від Вирового. (Фонд не може платити два аванси).
Пакування речей з Ельзою. В кабінеті "хавос". Резі й Нігер сидять по черзі на всіх валізках та ящиках. Негер пірнає під накидані гори паперу. З усіх шаф зносяться купи дрібного лахміття, яке все здається потрібним.
Перекладач-редактор конче хоче 20 марок за аркуш. Отже, редагування всієї роботи Нижанківської мусить коштувати мені 1 000 марок. "Соняшна машина" покищо коштує мені багато. Чи виправдає ж хоч видатки?
Ельза виявляє ніжність, та, на жаль, хворість не дозволяє ніжності перейти у ту вимогливість, якою колись навіть трохи лякала. Походження чеснот у людей проходить переді мною наочним прикладом. Часом з’являється та сама строгість, що буває у людей, які самі себе стримують.
Шпорами торкає серце цікавість: що скаже про "Соняшну машину" німецький літератор? Чомусь вона здається, коли відійшов від неї, зовсім не такою, що мала б блискуче стати в ряди кращих творів європейської літератури. І стає сумно й боляче за любу "Соняшну машину".
25. X
Сонце. Лютий вітер. "Дихання Москви".
Укладання речей з Ельзою.
Лист від Ґалаґана. (Відповідь на моє запитання, на якому ґрунті сталося розходження між Шаповалом і його товаришами. 
На особистому. Брат Шаповала комусь побив пику. За це його товариші викинули з Селянської Спілки. Микита Юхимович образився за брата і почав при скороченні штатів мститися на тих товаришах, які вигнали його брата. Так випливає з листа Ґалаґана. Дуже можливо, що й так. В сувору безсторонність Микити Юхимовича, на жаль, не можна безоглядно вірити. 
Одначе, тим гірше все це для загальної справи).
Лист до А. Є. Чикаленко.157 (За порадою знайти перекладачів на французьку та англійську мови).
Лист до Ніни Захарівни Айолло. (Картка "как жівьот і работаєт").
Лист до Вирового. (Розподіл авансу за чеське видання).
Сіль большевицького ентузіязму вивітрилась і вони починають помітно гнити: Компартія перевертається на "Кумпартію", як самі вони це називають.
Спроба чи з Ельзою. "Реалізм" обстановки в такій справі, очевидно, також щось значить. Зубний біль, грубі штани, в яких не можна знайти ґудзики, біль у боці, здушування руками за шию, а головне, — очевидно, стан малюни, його здатність мертвіти. С. — 8.
26. X
Сонце. Вітер.
Читання про "малюнооперацію" викликає завзяття зробити її за всяку ціну. Словом, нове захоплення боротьбою, нове зусилля не піддатися, відстояти різними способами свою силу, світовідчування, цінність, праце-боєздатність. Знову відчувати хвилюючі таємниці життя, хоч уже інтелектом добре знаючи, що особливих таємниць, на жаль, не буває. І все ж таки хочу помилятися, хочу бути солодко і радісно обдурений.
Вчора прийшла думка: що б я вибрав, — найкращі умови існування, матеріяльну забезпеченість, комфорт, культурні зручності, задоволення найвибагливіших бажань, владу й багатство, але з фізичним станом тієї тенденції, що [зараз] намічається, — чи бідність і боротьбу за матеріальне існування — з оновленими силами, з веселістю духа, з хвилюванням і завмиранням у грудях, з малюною-героєм? Звичайно, друге, — без вагання.
Прощання з Ельзою. Пляни на Париж. "Дарунки" їй: кіш з драними черевиками.
Починаються вже неприємності з французами: труднощі у здобутті візи. "Переможці" бояться зайвих людей. Консули "соціялістичного" уряду вимагають посвідки від білої місії. 
Рекомендації Муто і Реноделя,158 очевидно, тільки ускладнять справу.
Сімович не присилає ні сторінки з рукопису. Напевне, нічого не зробив, а відбріхується. Бере безсила лють на людську нікчемність.
27. X
Сонце. "Дихання Москви".
Лист від Липовецької. (Пропозиція перекладати "Чорну Пантеру". "Брехня" днями піде в Туріно з відомою артисткою,159 яка дуже захоплена п’єсою).
Телеграма Сімовичу, щоб зразу вислав відредагований рукопис Левицькому.
Укладання речей.
Вчорашня постанова: якщо Париж не дасть зразу того, на що сподіваємось, їхати на південь Італії, до Сіцілії й там перечікувати час до "малюнооперації". Працювати, раювати з сонця, моря, неба і цілковитої самоти. Там нас уже ніякі гості не дістануть.
Сьогодні вперше почув легкий тужний стиск серця від думки, що покидаємо Рауен. Людина така істота, що, покидаючи навіть стіни тюрми, відчуває сум. Резі викликає ніжну тугу і жаль. Нані ж, як навмисне, з кожним днем стає милішою. 
Завтра ввечері ми вже не будемо тут. Ця думка особливо сповнена якоїсь дивної туги. Речі стали милими, близькими, рідними. Слава "природі", що є ще ця "сентиментальність".
Знову сумніви щодо успіху "Соняшної машини". І це сповняє почуттям тупого безсилля. Не "завоюю" я Европи для України!
28. X
Дощ. Сонце.
Виїзд із Рауену.
В’їзд нового Besitzer’a:160 двоє стареньких батьків з круглими мішками, в яких зашито постілі. Маленькі, бідненькі валізочки. "Аристократизм" Herr Direktor’a досить сумнівний.
Особливо це стало видно на двірці, де зустрілися з його жінкою: речі міщанські, убогенькі, дрантиві.
Початок розпорошення наших бідних марок, виручених за рік рауенського ув’язнення.
Шукання готелю біля Zoo і потрапляння в дім побачень. 
Спеціальний тип таких "готелів". Всі вони десь на другомутретьому поверсі. Звичайного готельного входу немає. Ніяких портьє. На поверхах двері до звичайних помешкань з табличкою. Неодмінно жінка-покоївка, яка впускає. Кімнати на ніч, здаються по більших цінах, ніж у готелях.
Почуття затишку й притулку в Hotel’i Askanischer Hof. Висока, чепурна і тиха-тиха кімната на одній з найшумніших вулиць Берліну. С. — 8.
29. X
Сонце.
Митарства у французькому консулаті за візою. Білява, кирпатенька, стрижена панна милостиво згодилася послати телеграму до Парижу. Каже, чекати треба вісім днів.
Ради товариства з Діямандіді — шукання кімнати разом. З незручности за людей і від бажання швидше звільнити їх від ходіння зроблено не те, що постановлено: найнято кімнату з пансіоном та до того ще й на трамвайній вулиці. Але кімната величезна, як заля, з ліпними прикрасами на стелі, тепла, затишна.
Зразок сучасного кіномистецтва середньо-масового вжитку: "Малайська джонка". Герой — детектив, охоронець інституту власности і пануючої влади. Він виробляє чуда мужности, сміливости, відваги, дотепности. Він — явний герой. Але інтереси підприємства, інтереси обороту капіталу вимагають швидкости дії у фільмі. Тому — надзвичайне скорочення в написах і сценах. 
Звідси — цілковита нерозбірливість сюжету, не кажучи вже про базарну бездарність [усього фільму]. З усього вечора, з тригодинної вистави тільки гра на окаріно викликала художню емоцію. Це було хвилини дві. За дві хвилини платити чотири марки — трошки задорого. С. — 7.
ЗО. X
Мінливо. Сонце. Дощ.
Перевозка речей на берлінських рікшах з Zoo до пасіону. 
Каліка (інвалід війни) іде так швидко за возиком, навантаженим важкими валізками, що ми, здорові люди, порожняком ледве встигаємо за ним.
Признання Аріядни Петрівни телефоном: вона мене так "боїться", що в неї часом руки й ноги холонуть. Себто, так "поважає". Отже, та "безпечність", за яку я ніби роблю їй закид, "безпечність" як з 67-літнім дідом, має походження в цій страшенній повазі. Одначе, коли б не ця повага, то вона готова на такі відносини, які з 67-літнім навряд чи можливі.
Приїзд Марка Григоровича. Справа з перманентним Думбадзе, здається, посувається до доброго кінця. Адвокат Жан Кірілов зрозумів глупоту свого довірителя і готовий іти на мирову.
Юлія Володимирівна з Тамарою і Марком Григоровичем. 
Юлія Володимирівна, розуміється, "не вірить" у можливість доброго закінчення справи. Недавно ще вона не хотіла їхати до Парижу, тепер уже згодна. Впіймана на цьому, доводить, що не через Думбадзе, а у зв’язку з посадою Марка Григоровича у видавництві згодна їхати.
Непорушні пригортання і дотики Тамари, горіння лиця. 
Блиск очей від суми можливого гонорару. Жагуча, нетерпляча готовність їхати до Парижу, хоча недавно ще казала, що не хоче, бо їй весело в Берліні. С. — 6.
31. X
Мінливо.
Лист від Наді. (Уже в Лондоні! Таки виїхала. Нам боялася писати, щоб перехоплений до нас лист не перешкодив їй виїхати. Розумно. Цікава зустріч сестер, що не бачились 11-12 літ: одна схудла, друга потовщала, обидві постаріли і з красунь поробились такими, що обом, мабуть, було й ніяково й боляче дивитись одна на одну).
Скінчилась ласка буржуазії: кабінет Макдоналда не тільки піде до димісії, але ще й втратить багато голосів. Пропагандистський лист Зінов’єва зробив такий вплив у Англії, викликав таку паніку серед виборців, що навіть робітники почали віддавати свої голоси консерваторам. Сіячі всесвітньої, планетарної реакції у Кремлі, мабуть, наївно тішаться: загострюють класову боротьбу.
Аріядна Петрівна з візитою, в "ужасном" вигляді (кокетливий метод здобування компліментів): чорна шовкова сукня з білою шовковою вставкою посередині. Класичний грецький профіль, маслинові очі й оливково матова смуглавість.
Безперестанне раюванна від того, що визволилиса від хутора, курочок, кізочок, "господарства", Амт’ів, завиванна вітру, холоду. С. — 8.
1. XI
Лист до Наді в Лондон. (Щоб готувалась приїхати до нас у Париж).
Лист до Левіні. (Розповідь про конфлікт з Gemeinde161 і про наш виїзд до Парижу. Обіцянка Фонду видати його книгу).
Одержання грошей від Левицького 2 000 марок.
Інцидент з автом на вулиці, — на волосинці від каліцтва. 
Обурення перехожих на шофера і пропозиція бути свідком у поліції при скарзі. Моя думка під час записування ним моєї адреси: щоб він не помітив, що ми чужинці, бо тоді його обурення впаде, і на Auslander’a він не буде показувати добре проти свого.
Візита Марка Григоровича. Фантастичні цифри "заробітку" Лінкена з фільму "Стенька Разин", — 600 000 марок чистими. 
Мій скептицизм. Цікаво занотувати, хто матиме рацію.
Юлія Володимирівна сьогодні не хоче йти "жуировать жизнью", як учора домовлялись, а завтра, коли Тамара не зможе. Чи не навмисне це робиться, щоб урятувати свою доню від товариства зі мною?
Остаточний провал Робітничої Партії й цілковита перемога консерваторів завдяки листові Зінов’єва, загрозі внесення до Англії тих страхіть, які дає "совєтська" влада. С. — 8.
2. XI
Сонце. Дощ. Тепло.
Тихе раювання від оточення не перестає струмитися всередині. Важкий гомін, шум, металевий рваний дзвякіт трамваїв, застуджені гудки авт не нервують, а тільки викликають внутрішню втому. "Розвага" людей без грошей у великому місті подібна до старцювання попід віконням: усе дорого, від кожних дверей кабаре треба відходити, бо тільки за вхід треба заплатити стільки, скільки потрібно на день прожитку всій родині емігранта. Одначе, з відчаю потрапили в Rokoko, на знамениту Celly de Rheit з її балетом. Невеличка заля, повна рудявоіржавих, важких і понурих німецьких голів. У кутку маленька естрада, збоку зі стелі світло. За столиками гомін чекання. "Реферансьє" жінка з виразом захвату сповіщає віршами про кожен номер. Контраст між її робленою жагучістю і понурою непорушністю публіки. Східній танець голенької жінки, подібної до Нуші. Потім вражіння від напівприкритих голих жіночих тіл, незґрабно скачучих, дерев’яно імітуючих мистецтво, жалюгідних, смішних, дратуючих. Сусідка напроти в чорному. Погляди в мій бік. Суперечка з Діямандіді і Марком Григоровичем: чи "дєвочка"? Марко Григорович: "не дєвочка", бо "не принимает взглядов". Чиїх не приймає? С. — 6.
3. XI
Мінливо.
Картка до Вирового. (Щоб швидше вислав аванс і не відкладав чеське видання на осінь).
Одержання стипендії.
Візита Бакала. Підтвердження ним листа Єлени Давидівни до Лізи, в якому вона стоїть на погляді большевиків відносно грузинського повстання. Очевидно, штандпункт смєновєхівця Лундберґа. Нестійкість, корисливість Єлени Давидівни пригнічує. Знову виникає сумнів, чи не було все її відношення до нас на тому ж ґрунті корисливости? Можливість участи в моєму фільмі робила її такою "любовною". Факти упадання з корисних мотивів за Даліндою і його нареченою, підтримування зв’язків з "корисними" їй, але нудними і нецікавими людьми. 
Сумно і гидко.
Дипломатія з Юлією Володимирівною: щоб розбити її підозру щодо Тамари і Ді, переконував не їхати до Парижу.
У Діямандіді. Адвокат-еміґрант у ролі маклера по продажу будинків. Невдачі. У нотаря сторони розходяться, заробіток вислизає, а дома чекає жінка зі списком речей, яких чекає від успіху. С. — 7.
4. XI
Мінливо. Холодніше. Місяць молодий.
Обмін дрібних грошей на великі купюри.
Сусіда-швед, "співак" з диким голосом, який щиро уявляє, що йому треба вправляти свій голос.
Коха у Віленських за Тамарою.
Вчорашні дебати з Бакальчиком на тему падіння соввлади. 
Його певність, що вони помалу будуть еволюціонувати, що монархія в Росії неможлива, що англійські консерватори дадуть большевикам грошей.
Надій на "мальоп" [малюнооперацію] все менше й менше. 
Переїзд до Парижу вже не має тієї хвилюючої привабливости. 
Можливість побути в Берліні ще два-три тижні через це вже не дратує.
Знову мрія про окремий будиночок під Парижем, свій, незалежний, самостійний. Невикорінена навіть Рауеном.
Візита Марка Григоровича. Він улаштував справу з Воробйовим і Ромом: він дасть Воробйову два місяці по 150 марок і за те матиме ще 10% вілли. С. — 7.
5. XI
Мінливо.
В палаці модерного малярства. Знайдення джерел впливу на Глущенка: молодий німець Dix162 з його двома автопортретами. 
Та ж сама неподібність, та сама манера письма, той же фон пейзажу з квіточками. Уся виставка все те саме: досконалість форми й музики фарб і блідість сюжетного змісту. Цікаво, як позначився вплив часу і певних течій на деяких малярах. 
Liebermann163 в 1880 році і він же в 1912-13 роках, — це зовсім різні автори. Дивно, чомусь тут же Monet164 і Kokoschka165 зі своїми ультрасиніми полотнами з явним бажанням перекричати сусідів.
У Діямандіді. Бідні люди: згага грошей — єдиний імпульс життя. "Звіть мене шкідницею, мерзотницею, чим хочете, а я хочу грошей". Видно, що за гроші піде на все. За сто доларів її можна взяти на всю ніч, тільки знайшовши пристойний спосіб плати. Він — факторує з будинками. І все невдало. Зривається у нотаря під самим його носом. Настрій тяжкий, роздратований. 
Наша візита очевидно тяготна. Постанова: більше не ходити до них, — нудно й неприємно. С. — 7.
6. XI.
Сонце.
Невдалий замах на візиту до Cassierer’a. Junge Aerzte166 в Poliklinik підло злякали. Постанова: ні до кого не йти, а все вирішити в Парижі.
Зустріч з Forste, редактором перекладу "Соняшної машини". 
Вражіння все те саме: людина дорожить заробітком і готова на все, з усим погоджується. Теоретично літературно, видно, мало освічений. Обіцяє неодмінно за шість тижнів закінчити роботу, але бере сумнів.
Візита Юлії Володимирівни і Тамари. Я почекав Тамару на вулиці, щоб впустили [в дім]. Спроба ніжности в ліфті. Все те саме понуре напруження. "Пустите" і "Не хочу". Вражіння чогось комічного і дражливого. Настрій Юлії Володимирівни знову змінився. Взагалі настрій у цих людей міняється без видимих причин щодня і постанови їхні найсерйознішого характеру так само швидко міняються без достатніх підстав.
Втома і легке роздратування на гостей — на нашу хронічну хворобу з 1920 року.
Потьмяніла мрія про "мальоп". Іноді вона здається аж смішною і незрозумілою: як можна було думати, що все так одразу й зробиться? С. — 7.
7. XI
Сонце.
Візи ще немає. Лист-експрес до Шрайдера відносно візи.
На виставці русько-українсько-татарських художніх праць селян. Дві половини: українська і руська. Контраст між ними: одна яскрава, барвиста, весела, різноманітна — українська. 
Друга — сіра, однотонна, понура — руська. Ганна Собачко167 — селянка з цілком модерними, соковитими малюнками на шматках паперу (деякі засиджені мухами).
Цікава поведінка Аріядни Петрівни на виставці. Зустрівшись зі мною, не дивлячись на експонати, почала гаряче розповідати про свою "ідіотку кузину", яка мучила її вчора чотири години виясненням відносин. Особливо її вразили слова кузини, ніби про неї казав її кузен, що вона кокетує з Аґнівцевим.168 А з Аґнівцевим вона зазнайомилась через півроку після смерти того кузена.
В. Левицький не поїхав до Брандеса. їде в неділю.
Візита Бакала. Розповідь про афериста Гольцмана. Зумів видурити у банку 60 000 доларів. Немов би продавав соввладі сільсько-господарські машини з Чехії. На його ім’я соввладою було вкладено в банк 2 мільйони доларів з умовою, ак тільки Гольцман повантажить машини, тоді має право взати гроші. 
Нібито напередодні вантаженна Гольцман вимагав у банку на завтра два мільйони доларів. Банк таких грошей не мав. 
Гольцман згодивса почекати, акщо банк виплатить йому процент — 60 тисач. С. — 8.
8. XI
Туман. Хмарно.
Лист від Сімовича. (Його зауваженна щодо мови "Сонашної машини").
Вчорашна зустріч у трамваї з Скнарем. Посіріло волосса. 
Посіріло лице. В зубах гнилість. Одагнений добре. "Вийшов заміж" за Neumann, фільмову діву. Немов би пише в німецьких сатиричних журналах. Але, видно, не солодко жилося й живеться.
9. XI
Ясно. Холод.
Лист від Шаповала.
10. XI
Сонце. Туман.
Левицький у Брандеса. Ану, що вийде?
Виявлено пропажу 200 марок. Де пропали? В сейфі? Чи прорахувались? Гріх: лють і лайка до втоми.
Пансіон Dewitz. Господиня: враження засушеної доброти. 
Зів’ялий осінній рум’янець. Золоті зуби збоку в роті. Візаві: пастор з вічно недоголеними щоками, його матова жінка. Сусіда їхній горбоносий, худий, з ніби надломленою на шиї головою, з добрими і мрійними очима під пенсне, немов би раз-у-раз запорошеними. Людина, яка ніби все життя після прийому вероналю. Росіянки: дві бабці в чорному, помалу їдять, через них затримка з уставанням з-за столу. Мати й дочка Гальперн. Мати мов сестра дочці, рум’яніша, свіжіша. Жидівка, але страшенно руська патріотка. Гостреньке обличчя, вражіння певного сорту маленьких грушок. Dr. Bloch, чистенький, маленький, "умньїй еврейский юноша". Був у Голляндії, любить розповідати про неї. 
Розмова руських за столом: нещадна критика німців і всього німецького, дорожнечі, харчування і, часом, про літературу, — це вже, мабуть, більше для мене. С. — 8.
11. XI
Сонце. Сухо. Холод.
Обмін марок на доляри.Маленьке бюро, якісь біляві людці, — руські, — засушена стара дама з слідами колишнього панського життя і з чистою німецькою мовою. Якісь добродії в перетягнених у поясі пальтах з уважно-недбалими виразами облич при погляді на гроші. Комісіонер Пезес: гарне обличчя, занадто кругле.
Відсилка грошей (24 доляри) батькові від імени Кохи і Пезеса.
Здається "вкрадені" 200 марок знаходяться: були незанотовані видатки. Постійний наш гріх. Полегшення, що не в дурнях.
Пансіон. "Мавпочка" — чорнявенька, стрижена, чорноокенька й трошки кирпатенька дівчина, — здається, танцюристка в якомусь німецькому кабаре.
У Віленських. У неділю. Лена Барановська. Ясні, чисті, відкриті, правдиві й спокійні очі. Лице просте, селянської дівчини, здорове, рум’яне, безброве; волосся масне, жовто-біляве. 
Посмішка чарівна, приваблива, ясна, як очі. Очевидно, не має претенсій на кохання, тому не кокетує, не фліртує, не цікавиться модою. Вихваляння Лени і Бери Гучкової перед Тамарою. Порівняння Бери з Тамарою не виходить на користь першої. Видно, Тамарі ці вихваляння неприємні. С. — 6.
12. XI
Сонце. Мороз.
Згода Брандеса читати "Соняшну машину" і дати передмову. (Приїзд д-ра Левицького з Копенгагену).
Відмова візи до Парижу. Французький "соціялістичний" уряд знаходить мій в’їзд до Франції загибельним для цієї країни.
Візита до Марка Григоровича з приводу візи. Обмірковування ситуації.
Лист (експрес) до Кельберина, який має через Петі здобути мені візу.
Лист (експрес) до Шрайдера. (Щоб довідався, чому не дозволено і, якщо можна, виправити помилку).
Тамара має писати з Кохою переклад "Соняшної машини".
Пропозиція Марка Григоровича дати йому 800 марок для справи вілли Воробйова.
Візита Левицького. Розповідь про прийом Брандесом. 
Старий, 83 років, сивогривастий. Спочатку не хотів прийняти, потім, прийнявши, сердився, не хотів читати листа від УГК, хотів швидше позбавитись. До 90 листів щодня має читати. А таки просидів з Левицьким дві години в зацікавленій розмові. Поважно і серйозно обіцяв прочитати річ і написати передмову.
Знову невдалий замах на розвагу з Діямандіді. Нудне кіно "Wein, Weib, Gesang" : популярно-природнича картина виробництва вина. Втекли через 20 хвилин. У маленькому кабаре, де витратили по п’ять марок і нудьгували. С. — 7.
13. XI
Сонце. Холод.
Знову паніка: гіпотека на хуторі не погашена. У Кохи затремтіли руки від повідомлення нотаря. Одначе, наші пояснення заспокоїли і нотаря і саму Коху. Доручено нотареві вимагати від Otto погашення гіпотеки.
амара мала писати "Соняшну машину" з Кохою. Але гіпотечна паніка підхопила й її з нами до нотаря. Містифікація Тамари: ми мусимо вертатись до Рауену, розірвавши договір. 
Очевидно, з цього приводу сум Тамари. Клопітна порада вселити туди назад Otto за те, що він не ліквідував гіпотеки.
Коха [пішла] до кравчихи. Ми вдвох з Тамарою. Тон жартівливо байдужий в обох. Наївне, мимовільне признання Тамари: на запитання, чи вона комусь розповідала про наші взаємини, відповіла, що "з подругами про легкі свої захоплення балакає", але про "сильніші і серйозніші" ні. Тим самим заявила, що її відношення, її почуття це щось серйозне і сильне. Холодні руки і палаючі щоки пояснює температурою кімнати.
Лист від Наді. (Не хоче худнути, бо товстою здається молодшою. Ще "здатна на сильні почуття").
У Діямандіді. Лист Ніковського з прощанням без епітетузвернення "дорога чи шановна". Очевидно, вибрано якнайщиріше. Вєра Ісаківна. Сусідка. Велика, величезне лице з малими очима і здоровим кольором. Її розповідь про скупого, егоїстичного приятеля з "язвой желудка", який "зксплуатировал мной". Аріядна Петрівна: "дєточка, родненькая" до всіх, навіть до тих, кого зневажає. С. — 7.
14. XI
Сонце.
Лист до батька про висилку грошей.
Візита до Ніковського в справі доручення йому видання "Соняшної машини" на Україні, щоб не вкрали большевики. 
Розпухле, обрюзгле [одутле] товсте лице з нездоровим кольором. Взагалі вражіння розбухлости, зморщення очей з хворобливим блиском. їде на Україну працювати в Академії. Всього боїться. Сцена з Стругацькою, яка хотіла втовкмачити йому посилку для дочки якихось блюзок.
Питання про участь у справі вілли у нас з Кохою не піднімається. З огляду на гостре небажання Кохи і у мене вже нехіть до цієї справи. А крім того елемент не зовсім чистого в ній відштовхує. Єдине, чим би можна було виправдати, це присвята всіх виручених грошей на політичну роботу.
Неприємність з гіпотекою набирає серйознішого характеру: Herr Direktor не хоче доплачувати останніх грошей, поки не ліквідується справа з Ойо’вою гіпотекою. Коха хвилюється, своїм звичаєм не перестає про це думати і балакати.
Візита Марка Григоровича. Потішання і запевняння, що справа влаштується і нам не доведеться повертатися до Рауену. 
Жарт переходить на серйозне.
Сімович не висилає дальшої порції "Соняшної машини". 
Редактор німецький у відчаї: більше шести сторінок не може в день зробити, а гадав двадцять п’ять.
Бенкети і лобизання Раковського в Парижі з представниками французької буржуазії. С. — 8.
15. XI
Сонце.
Купування дарунків Тамарі: теплі черевики і рукавички. 
Цікаво: коли б не говорили ми з нею останній вечір лагідно, коли б вона не проговорилась про "сильне почуття" до Ді, я б, очевидно, був проти дарунків, щоб не показати сили своєї прихильности і тим не принизити амбіцію Ді. "Одрижка Рауену" — гіпотека. Нарада у адвоката з шрамом на щоці. Вся історія загорілась за три марки, вся гіпотека коштує три марки. Через неї затримка виплати 4 500 марок. Гіпотеки не можна звільнити до 1932 року. Отже, до 1932 року Левицький може нам не платити грошей. Очевидно, такий абсурд можливий у "законі". Або ж треба провадити процес і заздалегідь вкласти 500 марок на "судові іздержки". Процес за 3 марки!
Жулики від комунізму радіють від визнання всесвітньої лихварки — французької буржуазії; інтернаціональний жулик і авантюрист Раковський бенкетує з представниками французьких "акул" у готелі Меріє. "Соняшна машина" стає опертям у всіх прикростях, дрібних і великих: "Соняшна машина" дасть сатисфакцію за все, заспокоїть, утішить, принесе матеріальне забезпечення, дасть умови для спокійної і ширшої праці, особистої і громадської.
Візита Діямандідів. Аріядна Петрівна понуро задумувалась Ішла до нас, очевидно, від нудьги, щоб не сидіти самій дома. 
С. 8.
16. XI
Лист (експрес) Ользі Філаретівні. (Порада зубного лікаря).
У Віленських. День народження Тамари. Захоплення від подарунків: теплих черевичків і рукавичок.
Хазяйновитий Лінчевський. Надзвичайна акуратність і точність у найдрібніших справах. Уміє варити, пекти, проводити електричні дзвінки. Костюмчик чистенький, куплений десь за дуже дешеву ціну. Трошки крикливий у захопленні. Дуже услужливий, привітний. Мав роман з "Порфирою" (Лідія Порфирівна).
Молодь Тамарина: Таня — прісне лице з ясними очима й негарного рисунку устами, гладенька зачіска волосся. Меллі — маленька негритяночка, сиплуватий голос, великі очі. "Умньїй еврейский юноша" — Боря Гальперн.
У нас. Генеральна суперечка з Юлією Володимирівною. Виявила жагучу згагу грошей. Признання, що вона готова на злочин ради грошей. Виправдання Аріядни Петрівни, якій потрібні гроші, щоб "блистать", бо вона гарна. Загроза Тамарою схаменула її. Здається, відчула свою неправоту. Палаючі щоки. 
С. 6.
17. XI
Сухо. Сонце.
Лист від Шрайдера. (Нам відмовлено візу тому, що французи бояться, пустивши мене до Франції, зробити прикрість своїм друзям — большевикам).
Наші бідні хуторянські, степові політики люблять добивати камінням своїх політичних діячів за зміну позицій. Ці зміни часто бувають наслідком змін умов і обставин. Незмінність була б тільки злочинством серед них. Але що б вони сказали, ці бідні хуторяни, коли б вони знайшли таку легкість змін позицій, яка є в практиці європейських політиків. Ще місяць тому французькі урядовці не пускали грузинок у Париж через те, що вони ніби большевички. Через місяць вони не пускають мене, бо я — ворог большевизму.
Герр директор наш, здається, зрозумів свою і нотареву глупоту: дійсно, і йому, здається, стало ніяково за 3 марки (гіпотека) затримувати 4 500 марок. Одначе, АтГи Steuer’y свого не дають забрати: з продажної суми треба відняти 600 з чимось марок.
Втома від недосипання. На цьому ґрунті світ став сірим і нудним. С. — 8.
18. XI
Сухо. Сонце.
Лист (експрес) до Сімовича. (Вислати негайно обидва тексти "Соняшної машини", бо не встигну до 15. XII закінчити).
Лист до Левинського. (Не присилаю назад його статті, бо чекаю відповіді з Праги з приводу друкування його книжки).
З редагуванням "Соняшної машини" недобре: редактор опав у своїй енергії і більше десяти сторінок за день обробити не може. Треба брати ще одного або й двох редакторів, щоб за місяць встигнути.
Писання Тамари на машинці. Ласкава, ясна, довірлива. Гріх: від зворушення, що є ще на світі люди, які від писальної машинки можуть приходити "в жах", — поцілував у губи. Серед поцілунку — "пуссстіть" і за хвилину звичайна понурість.
Побачення з редактором у кафе. Справа виявляється не зовсім такою простою. Боюсь, що робота затягнеться більш, як на місяць. Але на Різдво "Соняшна машина" повинна бути у БрандесаІ За всяку ціну. Це необхідно з усіх боків.
Аріядна Петрівна обіцяла прийти ввечері. Але, довідавшись, що мене не буде, не прийшла. Немов би Дмитрові Івановичу буде без мене нудно. С. — 8.
19. XI
Вогко. Туман. Мряка.
Туман. Мряка, вогкість. Вулиця незвичайно тиха, — свято; день покаяння. Всі магазини спустили сірі, Гранчасті залізні повіки на вікна та двері. З неба падає вологість, деякі перехожі невідомо для чого розкрили парасолі, — волога все одно з усіх боків падає на них.
Писання Тамари на машинці. Нестриманість: Коха пішла говорити телефоном з Аріядною Петрівною. Ді, взявши за плечі Тамару, перехилив через стілець. Коли вона закричала, випустив її руки, але взамін того злегка обняв за м’яку, теплу опуклість грудей. І зараз же звичайне "пуссстіть". Потім Тамара чомусь зробилась сумною. "Тоскно мені". Чому, невідомо.
На концерті в Gedachtniskirche. Аріядна Петрівна в чужому капелюсі з чорним крепом, як у вдовиці, чи в траурі. До лиця їй цей капелюх.
Церковний концертовий спів не викликав тих асоціяцій дитинства, на які я сподівався. Не той характер мелодій, нема тої туги й задушевности, що є в православній службі.
Маленькі рисочки ревнощів Тамари. Верталися з церкви пішки під руку з Тамарою. Але сухість, безініціятивність у ніжності, пасивний опір уже наводять нудьгу і бажання ліквідувати. 
С. — 8.
20 XI
Хмарно. Сухо.
Лист від Наді. (Мусить вертатися в Росію, бо Євгенії Олександрівні не дають виїзду з Росії, а вона без неї не може жити, особливо, Євгенія Олександрівна без Наді).
Лист від Шаповала. (Згода на мою пропозицію видавати щомісячний орган, революційно-політичний. Скасовано борг 10 000 чеських корон).
Історія з гіпотекою важко розвивається. Левицький вніс іще дві тисячі, але останні дві з половиною не внесе доти, доки не буде знята гіпотека. Зробив, очевидно, боячись нашого обжалування за невнесення в термін грошей. Але, щоб мати право затримати решту грошей, має нас позивати. Тепер виникає питання: чи дійсно ці тридцять тисяч марок коштують тільки три Goldmark’n, а не більше? Чи не перейняв Otto цю гіпотеку від Окоп і вона коштує більше? Паніка Кохи. Але навіть уся сума за Rauen не варта її тяжкого настрою.
І всі великі інтереси, навіть "Соняшна машина" , навіть можливі від неї великі гроші, — все поступається перед ’Тіпотекою", перед таємничим судовим майбутнім, повним загроз для нас. А вся справа може коштувати найбільше тих двох з половиною тисяч, які Левицький ще не віддав. Бідний наш розум, — як він ще не звик боронитися великим дальшим проти маленького ближчого.
Маленький інцидент у виясненні відносин з Тамарою. "Чому у вас нема ніколи ініціативи ласки?" — "А чому відносно вас повинно це бути?" Ну, значить, я помилявся. С. — 6.
21. XI
Шукання Frau Окоп у Polizeiprasidium.169 Жива, і живе в Берліні. Полегкість. Міркування: чи самим іти чи почекати на Otto? 
Брутальність німецького адвоката: перервав розмову телефоном з Кохою. Безсила лють, яка принижує [мене] фактом свого існування. Цей старий недогризок повинен бути нездатним образити чи розгнівати нас ніякими своїми діями так, як не може образити жаба.
Марко Григорович усе продає кораблі. Немов би завтра має бути відповідь від голландського тресту.
Маленький інцидент з Тамарою, здається, має своє продовження: вона розповіла Косі, що їй у трамваї, коли вийшла від нас, було дуже сумно, тяжко. І до такої міри був у неї суворий і понурий вигляд, що якийсь її знайомий не відважився підійти до неї. 
Чого ж, спитатися, була сувора і понура? Невже через нашу коротеньку розмову? І для чого розповіла це Косі? Чи не для того, щоб таким способом сказати мені, що їй було тяжко тому, що вона так мені відповіла вчора? Знову постанова: дати спокій дівчаткові й облишити всякі замахи. Нащо? Одначе, навмисне пішов під час писання до Аріядни Петрівни і не повертався до відходу Тамари.
Телефонна балачка з Erda Schone. Умовились побачитись в понеділок в Zehlendorf’i. С. — 8.
22. XI
Хмарно. Сухо. Мряка.
Коха зміркувала, згадала: Kunke жив з Окопами. Після Окоп’ів жив Waltersdorf, який і виселив Kunke. Значить, гіпотека не з 1922 р., а раніш, — значить, коштує вона не три і не двадцять марок, а кілька тисяч. Моя логіка, на жаль і на шкоду нам, тріюмфує: розуміється, люди не лишають гіпотек у 4-5 долярів на будинкові. Отже, треба бути готовими до того, що затримані дві з половиною тисячі підуть на покриття гіпотеки. Головне ж: не дати цим дрібницям опанувати нами, не дати їм влади над нашою гідністю. І сьогодні це нами досягнено цілком добре.
Коха в Oranienbaum170 за Otto, або для вияснення ситуації. 
Надії на добре порозуміння немає. От уже, дійсно, і мені сумно й тоскно, що не я поїхав. Те, чого боялась Коха, виїжджаючи. Але єдине заспокоєння: для евентуальних формальностей потрібно, щоб була іменно Коха як власниця хутора.
Тамара не прийшла писати і не потелефонувала, як обіцяла. 
Демонстративне показування, що зі мною писати не хоче.
Тоскність, неспокій, каяття і жаль, що не поїхав в Oranienbaum, а переклав неприємність на плечі Кохи.
Не можу знайти собі місця. Більше такого не повинно бути, — мої плечі мають бути дужчими. С. — 8.
23. XI
Туман. Мряка.
Неспокій, тяжкий стан од передбачення брудних і прикрих можливостей розбив пекучим, як вогонь, льодовим душем. 
Думка стала дужчою і сіла згори на спини всіх передбачень. Ми не сміємо піддаватися цим повзунам — не передбаченням. Навіть фактам.
Лист від Сімовича. (Українську редакцію "Соняшної машини" він таки хоче провадити, а німецьку пересилає Левицькому. 
Філологічна дискусія про Partizip’n в ролі Adjektiv’y)-171 Лист до Сімовича. (Згода на його пропозиції).
Лист до Наді. (Відмовляння від божевільної постанови вертатися до Росії. "Целую... И знаешь как?" ).
Лист до Айолло. (Повідомлення, що до Франції, мабуть, не поїду, а може переїдемо до Праги).
Чекання Кохи з Oranienbaum. Загадування: коли приїде потягом о 4.20, себто, виїхала звідти вранці, значить, Отто не згодився їхати з нею, значить... Якраз у цю мить приїхала Коха. 
Зовсім усе не так, як загадував (розуміється!). Отто завтра приїде. Згоден ліквідувати, але не може, бо не знає, якого року гіпотека — "Schreckgespenster"172 (так зветься вона у них). 
Обмірковування ситуації. Якщо з 1920 року гіпотека, тоді справа дуже погана і, щоб уникнути дальшого кошмару, треба пожертвувати двома з половиною тисячами і виїхати з Німеччини до ... Бельгії. С. — 8.
24. XI
Сухо.
Гіпотечний чиряк починає проривати. Приїхав Отто. Візита до Frau Окоп. Нарешті вияснилось: гіпотека з 1922 року. Крамарка Окоп хоче 4 тисячі, думаючи, що вся сума впаде на чужинку. Очевидно, з законом не дуже знайома. Простодушність Otto і щире бажання залагодити справу. Почуття полегкости.
Бідолашний Маркушонок, здається, хворий. В кожному разі хвороба кишені — хронічна. Ні кораблі, ні вілла, ні Думбадзе не виходять з туману непевности.
В Zehlendorf’i. Одвідини місць від Thielplatz’y до вокзалу. 
Сумним, солодким духом споминів, як від осінніх квітів, війнуло.
Побачення з Erda Schone о 5-ій годині в Zehlendorf’i на вокзалі. Товстенька постать у білому півманто і береті. Не впізнав. Тільки з повторних її поглядів догадався, що то вона. 
Потовщала надзвичайно. Тупі, тверді, широкі плечі. Боки, як туго набиті мукою мішки. Лице стало круглим, з тими ж гарними очима, також миле, але якесь інше. Прохід доріжками поля. 
Bitte artig zu sein.173 Згода на побачення в п’ятницю, і в ту ж мить свідомість, що більше не побачимось.
Тамара на писанні. Поведінка з нею байдужо-привітна. 
С — 8.
25. XI
Ясно. Тепло.
Відвідини "хворого" Марка Григоровича. Неохайний вигляд у ліжку. Рукава сорочки спадають до плеч, волосаті руки. "Хвороба": немов би старий апендицит, а Юлія Володимирівна каже: засмічення шлунку. Розмова про підмогу, — відмова Юлії Володимирівни.
Коха у нотаря.
Писання на машинці з Тамарою. Ніяких замахів на інтимність.
Медовий місяць дуріїв у Парижі: бенкети і обійми французької буржуазії з представниками "пролетаріяту".
Гості: Діямандіді. Розповідь про Зіну Короленко. Вдруге замужем. Красуня. Перший чоловік вірменський офіцер. Бив. Під час війни викликав на фронт і віддав цілому вагонові офіцерів на ґвалтування. Колишній син вірменського фабриканта, займається маклерством — перепродажем брилянтів і крадених речей. Знайомі бояться його візит, щоб за ним не прийшла поліція шукати крадені речі.
Несвєжські: чоловік, жінка і сестра жінки. Сестра — "казка" , жінка казкова, надзвичайна. А в дійсності — товста баба, розмальована, з товстою шиєю. Має 400 карат брилянтів. Її сестра — балакуча, пришелепувата.
Ночування Тамари у нас. Видалось, що з нею щось трапилось, бо рано повернулась. С. — 6.
26. XI
Ясно. Холод.
Лист від Леночки. (Де ми і чому не відповідаємо. Немов би вже ввійшла в контакт з РУХ’ом. Матеріальний стан — поганий. 
Рятує робота у Мейєрхольда).
Почування огиди й нудьги від безглуздя життя. Гидко до млости від слабости нещасних людців, готових повзати перед матеріальною, фізично-грошовою силою. Ну, хай коратьса, хай не кидаютьса в нерівний і непотрібний бій, але хай не плазують, хай коратьса мовчки, з гідністю. Не знаю людей, аких не можна купити, — серед моїх знайомих таких немає. Є тільки питанна суми. Від старих до молодих.
Марко Григорович одержав повідомленна, що Думбадзе в Парижі й що хоче миром покінчити справу. Марко Григорович їде до Парижу. Настав цікавий момент: дадуть чи не дадуть 30%?
В поганому фізично-нервовому стані розмова з Тамарою з приводу її брутальної відповіді ввечері на сходах. Дівча удає, що забула, ака була розмова на сходах і чим вона була брутальна.
Знову озиранна на свою поведінку і на Гріх. Але це ж, очевидно, може мало помогти.
Лист від Шаповала. (Пропаґуванна ним "Сонашної машини" серед української еміграції і чехів. Микита Юхимович уже вдаряється в мистецтво. Годі бути "батьком" української еміграції). 
С. — 8.
27. XI
Ясно. Сухо.
Перевірка німецького перекладу "Соняшної машини ". "Вольності" редактора.
Лист від Сірого. (Старається бідолаха підтримувати животіння "Дзвона", годуючи його виданням брошур, п’єс і т. п.).
Початок занять французькою мовою. З одного боку корисно, як набуття знань і як вправа по мові; з другого — дати можливість Косі перекладати; з третього — ліквідувати непорозуміння з Тамарою і поставити відносини на байдужий ґрунт. Коха запевняє, що Тамара була похмура від того, що я не привітався з нею. Занадта була б чулість.
З гіпотекою налагоджується. За 500 марок можна ліквідувати. Так прориває болючий, поганий чиряк. І яка наука: якихось кілька днів тому здавався він, цей чиряк, важливим, як він заповнював дні і ночі, як випихав усе інше з душі своєю набухлістю, і як він тепер зник і здається таким смішним. Чи не більшість наших страждань, більших і дрібніших, подібні до чиряків? С. — 8.
28 XI
Ясно.
Лист до Єлени Давидівни. (В гумористичних тонах байдужість як реакція на її байдуже ставлення до наших пропозицій приїхати до нас і до моїх [побажань] — дбати про її фільмову кар’єру. Доручення провадити далі справу з РУХ’ом).
Умова з Віленськими щодо вілли. Я даю гроші — 750 марок на ведення цієї справи. За це Віленський має дати 17 1/2% на українські громадські цілі. Крім того Марко Григорович обіцяв, що Воробйов підпише зобов’язання передати через мене 3% від корабельних справ на українську громадсько-політичну справу.
Вагання і хвилювання Юлії Володимирівни з приводу нової позички у мене і бажання їхати разом з Марком Григоровичем до Парижу, щоб стримувати його від непродуктивних витрат цих 750 марок і для надання твердости в справі Думбадзе.
Не зважаючи на оптимістичне запевнення Шрайдера, що питання про візу перерішується, ніякої звістки нема. Та все одно, коли б і була, до закінчення кампанії з німецьким перекладом "Соняшної машини" ми з Німеччини не виїдемо. С. — 5.
29. XI
Ясно.
Лист від Наді. (Виїжджає назад до Росії. Не може лишити саму Євгенію Олександрівну. Обов’язок дружніх відносин. 
Боляче).
Цікаве явище: німці, редактори перекладу"Соняшної машини" чомусь при редагуванні мови редагують і сам твір. "Редагування" їхнє полягає переважно в тому, що вони випускають слова і фрази. Чому вони дозволяють собі таку сміливість? Чи не вважають вони, що з автором "нижчої нації" вони можуть, і не тільки можуть, а й повинні дозволяти собі робити "поправки"? 
Дуже можливо, що ґрунтом такої безцеремонности є іменно це. 
В кожному разі досить комічний і старенький ґрунт. На ньому німці вже здорово посковзнулись і "нижчі" нації набили їм пику ґрунтовно. Те саме, очевидно, буде й з моїми редакторами. "Дни", газета слинявих і фальшивих демократів ретельно занотовує все, що може бути на шкоду українству. А я ще не навчився мудрости з посмішкою душі дивитись на злі слини кацапів. А час би вже!
ЗО. XI
Ясно.
Редагування "Соняшної машини" з Кохою. Нахабство глупої дами-перекладачки переходить межі: вона викидає все, що не підходить під її плесковате, дрібненьке розуміння. Всі образи викидає, заміняючи банальними виразами.
Діямандіді починають ставати виразно нудними. Теми розмов усихають з кожним днем. Хутко ми опинимося в пустелі. 
Для них, очевидно, знайомство з нами — здобуття престижу в очах своїх знайомих. Це прорвалось у Аріядни Петрівни, яка не вміє хитрувати, хоча, з іншого боку, всім говорить нещиро ласкаві слова — "дєтка" , "родненький" , "миленький" і т. п.
У Faun’i з Діямандіді. Жалюгідні "жуїри" : довго вагалися, чи йти, чи не задорого. Одважились, але не вниз, а нагору. Танці фокстроту. Рантьєрша з молодим чоловіком-стрючком. Льокай не допустив танцю двох проституток — "Шерочки з Машерочкой". Танець Дмитра Івановича з Аріядною Петрівною. Його непорушність у тілі, незграбність і невміння дратують Аріядну Петрівну. Нарешті відмовилась. "Не могу же я цельїй вечер танцевать с собственньїм мужем". На сцені Faun’a: всі зусилля аранжерів на те, щоб показати жіноче тіло під тим чи іншим приводом. З огляду на Sittenpolizei174 тіла задраповані. 
Лишаються тільки ніжки. Але цих ніжок так багато і так часто вони подаються, що стає нудно. Теми кабаре ті ж самі, вічні: флірт, зрада, замаскована розповідь про статевий акт.
Надзвичайний інтерес Аріядни Петрівни до туалетів артисток на сцені. З кожним виходом пожвавлюється, але вся увага на сукнях.
Пари танцюючих. Стрижена, висока, в жовтому костюмі, з похабно схиленою над кавалером спиною та з похитуванням ліктя і стегон. Урочисто суворий вираз облич кавалерів. Літня опецькувата жінка з сивоволосим чоловіком і моложавим обличчям. С. — 6.
1. XII
Ясно.
Чергова провокація большевиків: повстання комуністів в Естонії. Очевидно, треба захопити вихід до моря і приборкати одну з частин колишньої Росії.
Поява в пансіоні нової особи: німкеня емансипаційного тону. Стрижена, смуглява, карі очі, чисті білі зуби, один нерівний, випинається з ряду. Знайома з літературою, не цікавиться їжею, має вільні думки про шлюб.
З Тамарою тон дуже стриманий, почасти навіть суворий. 
Тісно й неприємно з нею. Не можу бути привітним, хоч і слід би.
Марко Григорович обіцяного листа про 3% з кораблів не приносить.
Втома і досада за нікчемно проведений вчора вечір. 
Постанова: більше не марнувати часу, сил і грошей на таке збирання літературного матеріалу.
Невдоволення вчителем французької мови. Наче не я вчуся мови і потребую практики в розмові, а він. Три чверти лекції він говорить, а я слухаю. Дивно: всі мої вчителі, яких я мав, страшенно люблять мені розповідати про себе, наче спішать виставити себе з якнайкращого боку. Виходить навпаки. С. — 7.
2. XII
Ясно.
Лист до Нижанківської (про виділення частини її гонорару за переклад "Соняшної машини" д-ру Левицькому за редагування).
Редагування матеріялу посувається мляво. Боюсь, що не встигнемо до 15. XII. Левицький сам береться редагувати, але чи й це поможе, — невідомо. Дивно, що німці виявляють себе такими лінивими в роботі. Вплив війни?
Виїзд Марка Григоровича до Парижу. Розписку Воробйова про процент з кораблів на українські справи доручено Юлії Володимирівні передати мені. Процент зменшено з 33-ох до 10. 
Марко Григорович обіцяє з свого боку дати такий самий. Але чомусь такої розписки не лишив. Настійна моя пропозиція прислати її мені з Парижу.
У лікаря Teilhaber’a. Невміння взяти [пробу] крови. Неохайність. Лице візника, червоне, наче все на дощі і в холоді. 
Недовір’я.
Тамара зі сльозами на очах жалілася Косі, що я "сержусь" і що вона не розуміє чому. Чи не тому, що вона пише на машинці у нас і заважає мені? До чого ж, дійсно, вміє брехати це дівча.
Неможливість швидко заснути, у Кохи також. Гадка: чи не на зміну погоди?
3. XII
Туман. Дощ. Мряка.
Лист від Шрайдера. (Заходи в справі візи ще не дали нічого позитивного. Лист від Єлени Давидівни з Тифлісу). "Гріх" прийнято в Мюнхені BSchauspielhaus.
Візита судового пристава: описувати за Grunderwerbsteuer.175 Дивний чоловік: сам порадив заявити, що описувати нема чого і що грошей при собі також немає.
Неприємна дебата з Кохою з приводу роману Deboit Lac Sale. Дорікання мені у вузькості й однобічності за те, що не поділяю поглядів автора і не довіряю логічності його концепцій.
Лист до Шаповала. (Пропозиція читати чехам "Соняшну машину" в німецькому перекладі).
Лист (через Шрайдера) до Марка Григоровича. (Щоб негайно вислав обіцяного листа з зобов’язанням виділити 1% із справи кораблів).
Результат досліду лікаря: трохи полегшення. Але недовір’я, чи добре зроблено дослідження?
Милий тон з Тамарою, але неможливо бути, як раніш. Перед моїм входом дуже почервоніла. Через що? Просила Коху, щоб та мене попрохала не "сердитись". Відмовився піти спільно в кіно. 
Тамара виразно посмутніла.
4. XII
Хмарно. Сухо. Мороз.
Телеграма Сімовичу: "Та присилайте ж рукопис!" Звістка про арешти членів УКП, між ними Михайла Авдієнка. Очевидно, вони не купили собі ласки РКП ціною своєї підлоти і зради мене.
Необхідність видавати орган стає настійнішою. Треба посилити елементи, які борються там. А група есерів на особистоморальному ґрунті стоїть перешкодою. Революційно-Демократичний Союз лишається тільки в моїй заяві.
З Тамари виробляється під натиском життя і злиднів серйозна, завзята дівчина. За сорок марок у місяць їздить у холод і сльоту няньчити дитину. Рада, що з’являється можливість мати службу в якійсь фірмі за тридцять марок за п’ять годин [праці]. А ще літом ця дівчина ставилась до таких питань без усякої уваги. Але поведінка стримана, чужа, коректнохолодна.
У Діямандіді. Аріядна Петрівна не перестає підтримувати свою красу, зберігаючи її для майбутніх виступів у фільмах. 
Щотижня ходить до режисера і просить дати їй ролю. То боялася схуднути, тепер боїться потовщати. Любить смачненько попоїсти і мусить пожертвувати цим, як уже пожертвувала курінням. С. — 8.
5. XII
Хмарно. Холод.
Грамофон сусіда в пансіоні. В кімнаті № 18, яка зветься в пансіоні "Diele № 18" щодня танцюють руденька панна і носатий швед, майорша і майор. Майор — червоне, мов попечене вітром лице з дуже чорненькими, наче без вій оченятами. 
Блискучий червоний носик. Майорша — провінціяльна дамочка з кругленьким підборіддям і носиком черевичком.
Нові пансіонери: дві жінки в чорному, молодша — товста, і стара. З першого погляду типові міщанки-німкені, а виявляється — руські. Мовчазні, прибиті, задумливі. Це — перший день.
Тамара шукає очима мого погляду. Коли прийшла Юлія Володимирівна, а ми сиділи разом на канапі, Тамара стала навколішки на килимі перед канапою й уперлася руками в канапу, ніби їй так краще стояти. Спираючись на канапу, тілом опиралась на моє коліно. Весь час немов ненавмисні дотики то рукою, то тілом. Шукаючі погляди, тиха піднесеність. Шукання моєї посмішки. Чи це амбіція дівчинки, чи що "сильніше", як колись казала. Коли є почуття і вся ця поведінка є наслідок боротьби з собою, то дівча гідне поваги. Взагалі на очах міняється дівчина. 
Охота до праці на службі, гідність, серйозність, сила волі, разом [з цим] веселість характеру, жіночість. Коли б не сухість характеру — був би привабливий образ. С. — 8.
6. XII
Передвиборча агітація в Берліні. Авта, Lastwagen з прапорами, повні молоді з гуркотом, криками, ляскотом труб гасають по вулицях, викидаючи на публіку зграї прокламацій. 
Трюки: Deutschnationale (праві, монархісти) видали "Vorwarts"176 — цілком подібний до органу соціал-демократичної партії. В ньому вкладена вся агітація проти есдеків. Аргументи ті ж самі, що в комуністів, навіть так само називають есдеків "партією оборони інтернаціонального великого капіталу". Комуністичні плакати на возах, автах, малюнки — картини експлуатації пролетаріату і рай комуністів. Так само, ак і в монархістів — напад на план Довса.177 Тамара в останній день писанна на машинці. Як тільки прийшла, а вийшов з дому. Тамара, очевидно, ждала, що прийду. 
Коха мала йти до театру. Тамарі було ще рано до Меллі, і вона хотіла посидіти сама у нас. Але, довідавшись від Кохи, що а не прийду, також пішла.
Відмова від лекцій французької мови.
Коха з Frau Joseph в театрі. Мої тинанна по вулицах. Намацуванна теми нової роботи. Миготить широченний план. Але виконанна вимагає великої попередньої підготовчої роботи, студіюванна матеріалів російської і української революції. Чи ж можна буде виконати деакі частини плану, не бувши ці роки в Росії і в Україні? С. — 7.
7. XII
Хмарно. Вогко.
Вибори райхстаґу.
Перевірка редакції перекладу. Менше безцеремонности, але все таки є. До 15. XII не встигне праца чотирьох редакторів.
Тамара принесла капелюх мадам Леве. Прохід з нею по вулицах — спостерігати передвиборчий рух. На Potsdamerplatz ніакого особливого руху. Маленька лекціа, на бажання Тамари, про соціалізм. Вона, стаючи робітницею, в силу свого становища мусить співчувати робітничим і соціалістичним партіам. 
Про конфлікт ні слова з жодного боку.
У Діамандіді. Знайомство з Яцуком. Коротенька фігура. 
Колір лица простуватий. Запалі очі, розумні. Мова інтелігентної людини. Окультист. Приклади його ідеопластичности. Контужений офіцер, який міг у трансі переноситися на віддаль і бути присутнім при близьких людях. Собака, що скавчала й раділа, немов би від приходу померлого хазяїна. Стара мати, помираючи, з’явилась у номер готелю до свого сина, але помилилась: він виїхав, замість нього там [спав] чужий чоловік. Теорія окультиста-француза часів французької Великої революції Фабра д’Оліва (?). Трикутник: Рок, Провидіння, Воля.
Візита Юлії Володимирівни. Тривога: "інвалід"-офіцер дав їй характеристику Воробйова як хвастуна і брехуна. Ніяких плянів кораблів у нього нема. Є тільки "журнал" з архіву. Сумнів: чи існує та вілла, чия вона і чи не втягається Марко Григорович в якесь мошенство?
Слухання по радіо результатів виборів. С. — 8.
8. XII
Лист від Сімовича. (Обіцяє у вівторок вислати рукопис "Соняшної машини").
Зустріч на вулиці з Н. Н. Рахмановим. Вигляд артиста-маляра; криси капелюха прим’яті донизу, загонистість [неясно], борідка Рембрандта,178 довге волосся. В рухах, словах, думках багато жвавости, дотепности, енергії. Враження: людина ділова, сильна, енергійна. А в дійсності — ледачий, інертний, нездатний до боротьби. Всю родину годує жінка-німкеня, яка служить десь продавщицею.
Результати виборів, здається, мало кого задовольнили. Всі партії чекали надзвичайних перемог. А співвідношення сил, мабуть, лишилось те саме. На першому місці есдеки, але комуністи мають 45 місць у парляменті.
Редакція перекладу не закінчиться до 15-го грудня. Доведеться відкласти ще днів на п’ять.
Розчарування Бернардом Шов.179 Комедія "Любовник" — річ безбарвна, без руху, без характерів, без дії, без дотепу. Очевидно, не може служити для знайомства з Шов.
Лист від Левинського (нервується, вбачає ворожість з боку Шаповала, вимагає вислати йому назад статтю). С. — 8.
9. XII
Лист від Вєри [Яковенко]. (Чи візьмемо їхнє помешкання в Римі? Вони виїжджають до травня в Марієнбад).180 Коха в музеї східнього мистецтва з Frau Joseph.
Серце гарної жінки — кущ троянди з квітами кохання. Одні квіти у повному розквіті, другі вже опадають, а інші ще в пуп’янках, тільки-тільки визрівають.
Візита Юлії Володимирівни і Тамари. Тамара в жвавому настрої. Сутичка її з Юлією Володимирівною з приводу танцювального концерту дівчинки [нерозбірливо], з ввічливости треба йти. Тамара рішуче проти. Очевидно, мала намір провести вечір у нас. З захопленням розповідала про красу і привабливість шефа в конторі Furstner’a. Моя мовчазна безпричинна реакція на її балачки й розповіді. І навпаки, — увага й привітність до Юлії Володимирівни. Притишення настрою Тамари. Задумливість, понурість. Шукання моїх очей. Моя байдужість і уникання її. Зів’ялість Тамари. Збиралась лишатись і раптом пішла з Юлією Володимирівною на концерт і додому. Коха наздогнала на сходах і запропонувала Тамарі піти в кіно. Деспотизм Юлії Володимирівни у формі мовчазного опору.
В кіно з Frau Joseph. Rin Tin Tin.181 Натуральність переживання собаки у фільмі діє дужче, ніж уся майстерність людей-акторів. С. — 8.
10. XII
Лист до Вєри (відмовляємось від помешкання в Римі).
Лист до Левинського (переконування, що нема ворожости до нього з боку Шаповала).
Обдумування комедії (зачаток). Неясність, невиразність контурів теми. Хаотичний, первісний стан образів. Невдоволення.
Несподівана візита Тамари. Якась дивна піднесеність, пожвавлення. Заява при вході, як щодня: "Не могу и дня пробьіть без вас". Підкреслювання, що сьогодні вона "добра", що настрій чудесний. Чому? "Без причини". Розповідає, що шеф Furstner — verlobt.182 Що вона — у відчаї. Коха пішла поговорити телефоном з кравчихою. Бажання Тамари втягти мене у розмову. Знову про свій стан. Ні, зразу як вийшла Коха, почала розповідати сон: я в солдатській блюзі чомусь маю різати собі ножем груди. Ніби на доказ свого геройства, відваги. "Как будто зто на вас похоже, вьі в зтом нуждаетесь". В жаханні вона мене спиняє. Але я мушу. 
Сам не хочу різати, хтось інший це робить. Спочатку посміхаюсь, а потім кривлюсь від болю. Тамара від жаху прокидається. Жартівливо просить не робити цього в житті. Моє запевнення, що вона когось любить, не закохана, а любить з болем і мукою. Заперечування Тамари, але таке, що є підтвердженням. Цікавість її, на підставі яких саме ознак говорю. 
Моє ухиляння від відповіді. Блиск очей, палання щік. Немов би від гарного настрою. Чи не прийшла навмисне показати, що їй наплювати, і бути за всяку ціну веселою. Сама розповіла, що вчора була в тяжкому настрої. До нас, мовляв, ще прийшла в доброму, а вже у нас стало важко. Дома ж була така люта, що інвалід її боявся. "Я умереть хочу". І на кінець візити настрій упав. Чому? С. — 7.
11. XII
Хмарно. Холод.
Лист від Шаповала. (Переслав листа з Басарабії від свого партійного товариша, якогось Гаврилюка.183 Гаврилюк настійно закликає до творення Всеукраїнського Національного Центру. 
Мовляв, на Україні всі цього вимагають. Організації готуються до великих подій. Коли еміграція не перестане гризтись і не утворить Центру, це зроблять на Україні, і тоді емігранти не матимуть впливу на хід державного життя. Заклик розірвати з групою Винниченка, бо "все одно не в них спасіння", а ввійти до Центру. До Центру з румунської еміграції вже обрано трьох членів: Гаврилюка, Мацієвича,184 і генерала Дельвіґа.185 Треба, мовляв, поспішати. Чи не цей лист так подіяв на те, що Шаповал і К° почали писати про необхідність політичной роботи і створення Центру?).
Нарешті прийшов рукопис "Соняшної машини" від Сімовича. 
С. 7.
12. XII
Лист від Нижанківської. (Почуття образи за невдалий переклад).
Лист (переданий через Марусю186) від Єлени Давидівни. (Літературні справи: з РУХ’ом увійшла в контакт. Він не хоче видати гонорару без офіційної довірености. "Соняшну машину" російською мовою продати трудно. Особисте життя — матеріяльно трудне: без помешкання і через те без постійного заробітку. Видно, в театрі Мейєрхольда не має надій вибитись нагору. Сподівання на кіно. Закид: "Ах, напрасно вьі так не любите Луна (дберґа)!").
Почуття легкої ворожости від листа, ніжність зникла.
Візита Бакальчика і Марії Осипівни (Марусі).
Візита Юлії Володимирівни і Діямандіді. Гадання на картах. "Сьогодні погані флюїди".
13. XII
Дивись попередню сторінку.
Перевірка Сімовичевої роботи над "Соняшною машиною".
Візита Бакала і Марії Осипівни Ґоґоберідзе.
Перед [виходом до] факіра. Тамара, купивши черевички, зайшла, щоб разом іти. Зразу відчула стриманість і холод. "У вас поганий настрій?" "Ні, не поганий". — "Ба ні, поганий, — ви ходите по хаті". Після цього, очевидно заздалегідь обдумавши, щоб убити всяке підозріння, що вона "не тільки закохана, але й любить", сказала з деякою натугою: "А я не справдила ваших сподівань, не закохалася в шефа. Зате помічник бухгальтера залицяється. Ах, я хотіла б закохатись. Любити мені ще рано, а закохатися дуже хочеться". По дорозі до "факіра" Коха помітила мою неуважність і запитала, чому я мовчазний. Тамара моментально підхопила і знову звернула увагу на "поганий настрій". Чекаючи Юлію Володимирівну, дівча конче хотіло лишитися ждати надворі на холоді разом зі мною. "Я маю підстави! Треба!" Так і лишилось невідомим, які були підстави мерзнути без потреби.
Розчарування у "факірі". Лисуватий, подібний до паризького Джана, очевидно, єврей. Наївні експерименти з курками. З Тамарою я ні слова. Мусіла помітити. Коха асистувала на сцені при експерименті. Пульс при "каталепсії". С. — 6.
14. XII
Вибух нового конфлікту з Оренштайном. Моя згода не вимагати від нього гонорару Сімовичу за редагування, очевидно, дала привід думати, що я дуже зацікавлений, щоб "Соняшну машину" видавав він. Тому на мою пропозицію мати догляд за виданням почав поводитись нахабно, спираючись на контракт. "Наперед хай автор дасть рукопис, а тоді будемо балакати". На це я категорично попросив Левицького запропонувати повернути договір. Оренштайн згоджується вернути договір при умові: за три дні повернути йому гроші 257 доларів плюс процент, — всього 300 доларів, себто, 40% річних. Процент суто лихварський. Розрахунок: за три дні а не зможу здобути таких грошей і тоді цілковито буду в його руках. Я згодивса.
Frau Joseph від холоду в своїй кімнаті сховаласа у нас. "Лекціа німецького конверсаціону": балачка на теми комунізму, большевизму, сіонізму. Признанна Кохи до єврейства.
На "Rund um die Ehe". Постановка Lubitsch’a.187 Художньо. Треба занотувати. З Lubitsch’eM можна колись мати справу. 
С. 7.
15. XII
Перший день некуріння.
Лист від Левіні. (Немов би вибачення за своє нервування, виправдує хворобливим станом. Здається, матиме стипендію від чехів. Улаштував Л. Ганкевич188 як учень Масарика).
Під час читання листа в коридорі (хату прибиралося) в щілині дверей кімнати "мавпочки № 2", Коха побачила голе тіло мавпочки й показала [мені]. Потім Frau Joseph висловила думку, що це було мавпочкою навмисне зроблено, щоб показати своє тіло, справді, досить гарне, струнке, з пухнастою чорною дьоною.
Випробування сили волі. Постанова не курити тиждень. Не для кидання курити, а просто зробити експеримент над своєю волею. В найважчій для опанування галузі виявити своє самоволодіння.
Стан через чотири години некуріння: голова стягнена обручем. Почуття таке, ніби весь організм надимається, як шина двоколеса, і робиться тупий, напружений. В горлі спазми. В животі чомусь постійний голод при переповненому шлункові. 
Безперестанне пам’ятання і хотіння курити.
Балачка Кохи з Тамарою телефоном. У Тамари чомусь "поганий настрій". На службі, правда, добре. Борю Гольдовського висилають з Берліну. Може, через це поганий настрій. А може, через інше? С. — 7 1/2.
16. XII
Другий день некуріння.
Лист до Шаповала. (Відповідь на басарабського листа про "Всеукраїнський Центр". Необхідність розпочати політичну роботу у видаванні "Трудової демократії" ).
Лист до Сірого. (Пропозиція у "Дзвоні" видавати "Соняшну машину").
Лист до Шрайдера. (Візу!).
Лист до Сімовича. (Подяка за працю над "Соняшною машиною").
Остаточний кінець з Оренштайном. Лихварський процент лишається. Цей суб’єкт, очевидно, просто тішиться, що може гороїжитися зі мною. Ультимативно: за три дні мушу вернути
йому гроші. (Бажання не забути всі пакості цього типа і колись пригадати їх).
У Міляні вистава "Брехні". В "Corriere della Sera"189 "восторженна" стаття (повідомлення Шрайдера).
Іспит волі не зовсім вдалий: припинив некуріння. Почуття розбитости, хворости.
Візита Тамари. Спочатку не могла приїхати, бо не було 15 пфенігів на трамвай. Її відчай. Прийшла Юлія Володимирівна, і Тамара прилетіла. Насамоті. Мовчання. "Як іде ваш "фільм" з шефом?" Болюча посмішка. "Ви маєте рацію, — любити вам рано, але закохатися вже час". І на це ледве помітна болісна посмішка. Почуття гарячої, болючої ніжности до неї. Біль і туга. 
На очах помітне її оживання від моєї уваги й посмішки. Шукання дотиків. Завтра має прийти з Танею. Благання, щоб і я був. "О, я до вас буду ’страшенно’ ревнувати її". (Не тільки до Кохи). 
Зовсім, як Леночка. С. — 7.
17. XII
Сухо.
Лист до Сірого. (Рукопис "Молодої крови"190 на редакцію).
Картка від Ельзи. (Здорова, "munter"191 і хоче знати, де ми. 
Видно, дає зрозуміти, що готова до нас). Невиразні ознаки еротичної уваги Frau Joseph. (Часом виразно семітський тип. 
Смуглявість з рум’янцем, темнокарі очі з одсвітом бронзи, різкий рисунок уст. Загадала щось на мій пасьянс).
Знову вовтузіння Політбюра РКП з Троцьким. Заслання його на південь — Крим чи Кавказ, — через "аналогічну" (з тим роком) "хворобу". Очевидно, мотиви опозиції Троцького — особисті; честолюбність, претенсії на успадкування влади й диктаторства по Леніну. Коли б ідейні мотиви, — а ідеї були виразні, різниці з Політбюром визначені, — він повинен був би виступити, вступити в рішучу боротьбу. Але не виступає, — значить, чогось боїться. Чого? Власного загину разом з Політбюром.
Молоді гості: Тамара, Таня і Боря Гольдовський. Весь вечір зайнятий [тільки] Борею. (Сам напрохався йти з дівчатами). 
Хлопчик — без хлопчачої соромливости, часом промовляє як дорослий ітеліґент. Балакучий. З запалом і дотепністю. В гімназії з усіма був у добрих відносинах. Лисуваті, маленькі і гострі оченята. Тамара стушувалась. Я й Коха були зайві, [просто] мовчазні свідки їхнього щебетання. А надто я. З таким же успіхом міг би й не бути. Незрозуміле тільки гаряче бажання Тамари, щоб я був. С. — 7.
18. XII
Ясно.
Оренштайн засоромився: замість 50 долярів проценту взяв тільки 35. Договір повернув. "Соняшна машина" вільна.
Знову відчуваю: потрібен кінець з Тамарою. Через що? 
Через те, що вчора не було уваги з її боку. Правда, я її образив: спочатку підсів до неї на канапу, потім пересів назад у фотель, тим показавши, що не хочу сидіти поруч.
Тоскнота, незрозуміла, тяжка, пашить пустотою. Щоб робити, кудинебудь з хати. До Віленських. Бо і в Кохи такий же стан. Гадав: міняється погода. Але ясно і сухо і ніяких ознак [на зміну]. Виразна радість Тамари на дверях при зустрічі, аж підстрибнула. Помітно бажання зблизитись, увійти в колишні відносини. Ніжний біль від бачення цього хорошого лиця. Одначе, уникання більшої близькости.
Інвалід: поранене око дивиться в один бік, здорове — в другий. Ходить шкандибаючи, важко, повільно. Невмілість у хазяйських справах, не вміє почистити картоплі, запарити воду. 
Гарячий монархіст. Відстоювання своєї віри в минулому. Старається дрібними послугами віддячити за притулок.
При прощанні Тамара запитала, коли побачимось. Очевидно, хотіла, щоб закликав. Згадала: в суботу має бути Вєра Гучкова ("идеальньїй тип"). Запросила прийти. Згода. Навіть дала дозвіл "ухаживать за Верой". За нею можна. (При всіх, наївне дівча!) — "А за ким не можна?" — Загадково посміхнулась. С. — 7.
19. XII
Зміна погоди. Хмарно. Туман.
Роз’яснення тяжкого стану (який раз уже?): зміна погоди. 
Інвалід казав, що боїться паралітичного стану. У пансіоні всі почувають розбитість, тоскноту, слабість. Ніхто не здає справи, через що саме.
Лист до Марка Григоровича. (Повинен спокійно чекати Думбадзе і про своїх не турбуватись).
Лист від [Ніни Захарівни] Айолло. (Вибачається, що так довго не відповідала. Пам’ятає. Жагуче питає, коли приїду до Праги. Дякує французам, що не дали візи. Дає нову адресу, попереджає, щоб не переплутав. "Ха, ха!" — додаток).
Візита Юлії Володимирівни. Розповідь про Марка Григоровича. Цікаво: під впливом туги, самотности, загрози злиднів він обіцяє знайти посаду, віддати всі гроші Юлії Володимирівні (коли одержить від Думбадзе), ніколи не сердити її, взагалі змінитися. Юлія Володимирівна задоволена. Але ... "чого ти досі цього не робив?" (Брак великодушности). Про завтрішню мою візиту "на Вєру Гучкову" не згадала. Забула чи не хоче? Не піду. 
Та й стан не до того.
Вовтузіння з Троцьким не спиняється. Здається, з цього можуть вийти серйозні події. С. — 8.
20. XII
Туман. Жовто-сизий.
Лист від Шрайдера. (Вкладено лист французької охранки до міністерства закордонних справ про дозвіл мені візи. Значить, не поліція проти мене, а міністерство. Шрайдер запевняє, що віза таки буде. Рожеві надії на видавництво).
Підземний удар Finanzamt’a: запрошення на вівторок у справі Grunderwerbsteuer’a. Чергова приємність.
Телефон Тамари: мама забула нагадати, що сьогодні я маю бути "на Вєрі Гучковій". Щоб неодмінно був о четвертій годині. "Ви раз-у-раз приходите на дві секунди". Відмовився: неприємність від Finanzamt’a. Настійне запрошування. Непевна обіцянка.
Купівля гумалюна. Випробування з Кохою. Дія дуже виразна, майже нормальна. Захоплення Кохи до обіду і після.
На побаченні з Левицьким у справі "Соняшної машини". 
Доводиться відкласти подорож на 25. XII, щоб усе перевірити. 
Гроші всі виплачено.
Звістки в газетах про зростання сутичок між апаратчиками і троцькістами. Немов би якась військова частина захопила Сталіна, не хотіла випустити. Бої. Розрухи по вс[ьому] СССР. 
Віщування подій. В кожному разі логіка історії посуває Троцького на те, чого він і сам, може, боїться.
Похмілля Кохи після гумалюна.
Чекання Тамари. Нема. С. — 8.
21. XII
Хмарно.
Думки про "Роман мого життя".192 Дати найодвертіший, найщиріший опис свого життя. Викрити відносність "гріхів", виявити зло, "ґандж", висміяти забобонність "святощів". Нехай нащадки бачать, які дрібні, неважливі, скороминущі й умовні всі абсолюти, начеплені на людство.
Англійська депутація тред-юньйонів на чолі з Перселем повернулась із Росії в захопленні становищем СССР. До чого ж повинна бути витончена, вдосконалена метода брехні й обману в шарлатанів від комунізму, якщо вони змогли так обдурити англійців. Правда, деякі хотіли бути обдуреними. Але не всі хотіли цього. А тим часом нема в делегації ні одного голосу протесту проти відчиту Перселя. Попрацювало ҐПУ над "обробленням"! С. — 7.
22. XII
Ясно.
Приїзд Otto в справі гіпотеки. Шукання нотаря, чекання в кафе, безнадійне телефонування. Коха з Otto у Левицького на переговорах, чи не перекласти всю справу на Otto. Розуміється, шарлатан Augendiagnost193 не згодився.
На дитячій виставці. Наташа Діямандіді — примадонна. 
Театр — дві кімнати з великими дверима між ними. Сцена — менша кімната. На "сцені" — ялинка і дітвора, душ 25-30. Вирази облич матерів: захоплено напружені, зворушені. На всіх обличчях найкраща посмішка, яку тільки може мати людина.
Лист від Сірого. (Видавання "Соняшної машини" у "Дзвоні" його, здається, не захоплює. Старатиметься для мене знайти можливість видати).
Лист до Шрайдера. (Ще раз подяка за турботи в справі візи).
Чутки про гризню з Троцьким притихли. Знову схибнув Троцький? Чи бачить неминучі наслідки й сам опирається страшній логіці речей? Чи торгуються і ще не договорились до справжньої ціни покори Троцького?
З України ні вітру, ні хмари. Благоденствує, бідна. Навіть Троцького свого не має.
Тамара не прийшла. Відпочиває після вечірки в Літературно-художньому клюбі, була "окружена" молоддю. С. — 8.
23. XII
Ясно. Сухо.
Відсилання грошей (54 марок) у Finanzamt. З Steuer’aMH на якийсь час покінчено. Правда, не з усіма: Grunderwerbsteueriue й далі стоїть над душею гнітючим, дратуючим привидом. Не зважаючи на те, що не мають права здирати з нас Steuer, Finanzamt усе ж таки чіпляється, бере з нас знову "показанія". 
Бере, не зважаючи, що справу передано на рішення їхнього ж суду Finanzgericht’a. І розуміється, законно чи незаконно кінецькінцем гроші здеруть.
Подарунки на свята прислузі в пансіоні і хазяйці. 
Візита Юлії Володимирівни. Маркушка нудиться і тужить у Парижі. Вілла є, але... "подробности расскажу по приезде". Що це значить? Думбадзе ще нема.
Тамара дуже весело проводить час. Сьогодні знову на вечірці. Має скрізь великий успіх, вся в піднесенні й захопленні від своїх удач. Про "прискочення" до нас ні слова. Ну, тепер, здається, вже справжній кінець з грою. Задоволення від своєї стриманости щодо Тамари. Принаймні, пощаджено амбіцію. Але дівчині, дійсно, пора вже захопитись якимсь молодим, хорошим, підходящим хлопцем, і тоді вже напевне скінчиться маленька гра.
Балачка з Frau Joseph на філософські теми. С. — 8.
24. XII
Ясно. Сонце.
Цікаво, одначе: чи на цей раз закінчиться "гра" з Тамарою? 
Власне, треба, щоб скінчилась. І коли, дійсно, Тамара захопилася кимсь, буду щиро задоволений. Якийсь кінець мусить же бути. А такий найнормальніший, найкращий. Трошки зачеплена мужська амбіція, але хіба ж не заспокоює її те, що вона і так забагато мала в таких страшенно несприятливих умовах?
Коха розчарована: Weihnachtsabend194 в пансіоні буде нудний, врочистий. Постановлено: піти до Діямандіді й з ними провести вечір. (Бідна моя амбіція: хочеться компенсації. Тамара не приходить, не хоче бачити, так от показати їй повну байдужість до неї і зацікавленість Аріядною Петрівною. Все ж таки викликати ревнощі?) Ялинка у Діямандіді. Наташа на кухні, — у вітальні прибирають ялинку. Наташа сказала матері: "Маша, я постараюсь забути, що ти купила ялинку, а ти мені скажеш, що її приніс дідмороз". Тепер вона старається забути й жде, коли прийде дідмороз. Вона старається нарівні з дорослими однаково грати в діда-мороза, удавати, що всі вірять. Подарунки не зробили особливого вражіння. Дорослі виявляли роблений захват, силкуючись фальшивим захватом викликати щиру радість дитини. А Юлію Володимирівну і Тамару все таки повідомлено, що ми тут. "Технические препятствия" до флірту з Аріядною Петрівною. С. — 6.
25. XII
Ясно.
Левицький не виїхав і сьогодні до Брандеса, — Forste не приніс обіцяного кінця рукопису.
Лист від Сірого. (Згода видавати "Соняшну машину", але треба 15 000 чеських марок на завдаток. Пропонує мені здобути їх. Звідки?).
Виявляється, інвалід не зайшов до m-me Леве і не взяв Кохиного листа до Юлії Володимирівни. І ні Юлія Володимирівна, ні Тамара не знають, що ми були у Діямандіді. І амбіція наша ще не задоволена. А Коха навіть сон бачила, ніби Тамара дуже ображена, що ми "зрадили".
Дві "сторони" пансіона: німці й ... руські. Чи євреї? Ворожі одна до одної, майже не вітаються, не балакають. Святкували вчора Weihnachtsabend знову таки двома таборами.
Ні, з Тамарою ще не кінець. Вчора телефонувала нам, хотіла прийти, але нас не було дома. Зрозуміла, що ми в Аріядни Петрівни. І тому (?), очевидно, у неї був "тяжкий настрій", так що навіть інваліду ніби сказала, що "хотіла б померти". Сьогодні знову прийшла. Щоки почали горіти. Здоровкаючись, обома руками обняла мою і довше ніж слід не випускала. Розповідала про свої успіхи на службі (знову за неї сваряться два відділи фірми, для кого вона має виконувати роботу). Потім про надзвичайно веселий вечір на літературно-музичній вечірці, знайомство з молодим чоловіком, який про неї багато чув і вона про нього. Половину вечора я сидів на поручні фотелю, обнявши Тамару. Часом голівка її пригорталась до моїх грудей.
Ревнощі від моєї розповіді про "примадонну" Наташу. 
Проводжаючи, на сходах сказав: "Закохайтеся ви вже раз на все". — "А навіщо?" — "Та так, щоб уже певно було". — "А може вже пізно?" А сама сяє. С. — 7.
26. XII
Ясно.
Кохин сон: подорож через якусь гору з Вєрою на якийсь ринок. Юрба. Рундучки з хлібом. Хлоп’ячі єврейські постаті, — комуністики. Сцена з хлібом, голод Кохи. Вимога комуністів заплатити. "І це комунізм?" Далі юрба голодних, змучених, скелетосхожих дітей. Знову юрби калік, голодних, хворих. Небо сіро-червоне, важке, гнітюче, зловісне.
Що ж далі може бути од відносин з Тамарою? І ніжність, і смуток, і відчуття цієї дівчини з солодким болем. Що за дурниця, — не красуня, не якась розумниця, ніяких талантів, занадто велика на зріст, гарні, але червоні руки, товсті губи. Але все миле мені до туги й болю. Молодість? Незайманість? Свідомість, що викликаю перші щирі почуття? Але що ж далі може бути?
Чекання обіцяного приходу Тамари. Не прийшла. Очевидно "мальчики" затримали. Навіть не потелефонувала, як обіцяла. 
Дивна річ: після уваги й ніжности, виявлених до неї, відразу з’являється чи зарозумілість, чи байдужість, чи боротьба з своєю власною ніжністю. В результаті — неуважність і зміна до неї відношення.
З Троцьким затихло. С. — 7.
27. XII
Зміна погоди.
Неприємний осадок після опери.
Сьогодні Левицький має передати "Соняшну машину" Брандесу. Що то скаже старий?
Постанова піти ввечері до театру. Крім інших мотивів, ще один: показати Тамарі, що її неуважність викликає у мене байдужість і небажання її бачити.
Тяжкий нервовий стан перед театром. Незрозуміла роздратованість, напруження нервів. Опера "Чарівна сопілка" — нудна, одноманітна, безфарбна річ. Легкий, Граціозний і ніжний Моцарт виявив себе прісним, сірим, дратуюче нудним. Не досидівши до кінця, втекли, даючи собі слово не ходити до опери. Думки & propos: невдалий і безглуздий рід мистецтва, проти якого нема в громадськості мужности виступити рішуче і щиро. Щедрість, яка переходить у катування звуками. Для незвичної людини це як душ упродовж кількох годин, — нездорово і навіть шкідливо. С. — 6.
28. XII
Дощ.
Приїзд М. Ю. Шаповала. Телефонна балачка. Побачення в готелі.
На конференції Інтернаціонального Інформаційного Бюра195 (2 1/2-й Інтернаціонал). Сутичка між Ледебуром і Лібкнехтом. 
Протест Незалежних Соціял-Демократів Німеччини проти поведінки голови Інформаційного Бюра, який під час виборів закликав робітництво голосувати за комуністів. Непевна позиція Ледебура. Причини особисті: його виключено з партії, то як же він може пропонувати голосувати за ту партію, яка його виключила? Інцидент із вставними зубами. Промова жінки-незалежниці проти Ледебура. Пухнасто бородатий француз Letrange196 і його нетерпіння скінчити з особистими рахунками й перейти до суті справи. Але це помилка: випадок з Ледебуром зачіпає принципіяльне питання: для чого це Інформаційне Бюро і чи має воно якусь спільну базу та чи зобов’язує ця база до чогонебудь учасників Бюра?
Шаповал у нас на вечері в пансіоні. Страждання Кохи від манер Шаповала. І його страждання теж. Балачки на теми: організація Центру, видання органів Революційно-Демократичного Союзу, "Оборона України". С. — 6.
29. XII
Дощ.
Лист від Шрайдера. (Віза в останній стадії: у некоронованого короля лівого бльоку Леона Блюма.197 Умови для видання "Соняшної машини" — тяжкі).
Крах надій на Брандеса: хворий, нездатний до праці, загальний занепад сил, справа, очевидно, йде в нього до смерти. 
Розуміється, прочитати таку кучугуру не може. Ну, що ж, "Соняшна машина" повинна сама за себе відповідати, без усякої допомоги і підтримки. Побачимо.
Гості: Шаповал, Юлія Володимирівна і Тамара. Звичайна балакучість Шаповала, самозакохана розповідь про УГК, про виступи в Пшібрамах, про сенсацію від його промови там і т. п. 
Недокінчена балачка про "Центр" і з’їзд еміграції. Моя пропозиція: влаштовувати з’їзд через кілька місяців. Провадити енергійну пропаганду своїх позицій, журнал, газета, агітація по громадах. Взяти з’їзд під свій вплив і вибрати свій Центр. Якщо невдача, розірвати з принципових питань. РеволюційноДемократичний Союз повинен існувати й далі, як Центр Центру.
Чудна поведінка Тамари: зла, різка, неприємна. "Владимир Кириллович вечно приписьівает мне какие-то душевньїе страдания, а у меня просто болит палец". Наскільки від останнього побачення лишилися в душі ніжність і солодка туга, настільки тепер неприємне роздратування. С. — 6.
ЗО. XII
Переговори Левицького з видавництвом Ульштайна198 відносно "Соняшної машини". Передача рукопису. Через тиждень обіцяно відповідь. Серйозна перешкода — розмір речі, — в трьох книжках видати неможливо.
Цілий день з Шаповалом. Розмова на теми: з’їзду еміграції, "Центру", Революційно-Демократичного Союзу, "Нової України" і "Трудової демократії".199 Домовлено: з з’їздом не поспішати; підготувати ґрунт літературою і пропагандою; придбати вплив над еміграцією. Тоді скликати з’їзд. Повести за собою більшість. Утворити з неї Центр. Коли більшість буде проти наших позицій, розірвати з принципіяльних питань. Революційно-Демократичний Союз оформити негайно. Підписати плятформу. 
Видавати "Трудову демократію" і "Нову Україну". Редакторство — моє. Засоби — добровільні пожертви членів РДС і допомога від американських товаришів з "Оборони України". Маю звернутись до них з листом. "П’ятки" "визволення України" — петлюрівщина в новому виданні, помісь каморри, масонства і малоросійського обивателя й урядовця з консисторії.
Візита Тамари. Висміювання її. Жалі перед Кохою: "Два дні з Володимиром Кириловичем добре, а потім знову боротьба". 
С. 7.
31. XII
Зміна погоди. Дощ. Ясно.
Лист (експрес) до "Оборони України", до Цеглинського.200 (Питання: 1/ Матеріяли до суду над М. Залізняком за службу в австрійському генеральному штабі. 2/ Участь у РеволюційноДемократичному Союзі. З/ Про матеріальну допомогу на [видання] органів Революційно-Демократичного Союзу. 4/ Участь літературних членів "Оборони України" в органах Революційно-Демократичного Союзу).
Інцидент на засіданні Інтернаціонального Інформаційного Бюра з приводу українського питання. Бундівець Ерліх201 заперечував існування української і білоруської націй і запротестував проти участи в Бюрі "якихось" українських есерів. 
Загітував [до себе] італійця і француза. Увійшов у союз з Балабановою.202 Одначе, дістав гарячу і енергійну відсіч з боку Штейнберґа (лівого есера) і Лібкнехта. В кінці дискусії немов би здав позиції. Проте на цьому пункті в Бюро склалося два табори. 
Конференція постановила заснувати Інтернаціональне Бюро для інформації і пропаганди.
На зустрічі Нового Року з Юлією Володимирівною і Шаповалом в Nurenbergercafe. Діловитість,старанність і добросовісність у веселощах. "Еспанка" з сусіднього столика, загравання зі мною й кидання серпентину. Парочка руських у куточку з двома склянками чаю. Томна сласність у невідривному погляді на Ді. Тамара таки з молоддю. Дитяча щирість Шаповала у забаві. Інцидент з портфелем. С. — 4. 
