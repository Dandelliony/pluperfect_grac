ПРИГВОЖДЕНІ
П'ЄСА НА ЧОТИРИ ДІЇ 
ДІЙОВІ  ОСОБИ:
Тимофій  Наумович Лобкович — професор.
Устина Марківна — його жінка.
Родіон — їхній син.
Настасія 
Ольга      дочки їхні.
Ліма
Євген  Михайлович Вовчанський — чоловік Настасії.
Борис Борисович Шелудько — чоловік Ольги, інженер.
Микола Іванович  Голубец ь — приват-доцент.
Олексій  Захарович  Горди й — журналіст.
Павло  Петровйч Вукул — студент.
Калерія Семенівна  Прокопенкова (Кіля) — курсистка-медичка. 
Антипович 
Няня 
Катя — покоївка. 
ДІЯ ПЕРША
Вітальня Лобковичів. Обставлена гарно, зі строгим смаком. Рояль. Багато квіток.  Куточок під пальмами. Двері: ліворуч у  покої,  просто  в  передпокій,  праворуч до кабінету Лобковича.
На сцені нема нікого  3 кабінету виходять  Лобкович, а з передпокою Антипович.
Лобкович — високий, широкий в плечах, горбиться. Обличчя з буйними рисами; сивувата, неширока борода; чоло високе з зализами. Вираз лиця переважно непорушно-серйозний, не хмарний, але немовби задумливий. Посміхається рідко. Дивиться ніби з-під лоба і вбік од того, а ким балака. Має довгий, гарний сюртук. Любить ходити по хаті, заклавши руки за спину й серйозно мугикаючи якусь мелоію. Антипович — невеличкий, c круглим добрим обличчям, довгими вусами й сивою щетиною на щоках.
Лобкович ходить і мугикає з стисненими губами. Витяга з бокової кешені плескувату пляшечку з шкляною затичкою, яка е також і чаркою, налива в неї коньяку й випиває. Ховає усе з непоруш-но-серйозним, задумливим лицем.
Антипович "журливо дивиться; крутить головою. Потім озирається й зазирає в двері ліворуч.
Лобкович. Ну, докладуй. Як?
Антипович. Та погано Тимофій Наумович. Стревожили його сьогодня.
Лобкович. Хто?
Антипович. Та все ж Настасія Тимофіївка. А, боже, боже! Поїхала ж оце викрадати.
Лобкович. Поїхала? 
Антипович. Атож. На поміч пана Вукула взяла, та й поїхала.
Лобкович. Якого це Вукула?
Антипович. Та студента отого великого. Та той, що повсігди з Ольою Тимофіївною. Гімнастик.
Лобкович. А, цей? Полюбовник її? Ну? Так Настя його на поміч?
Антипович. Атож. На случай, як доведеться з Євгеном Михайловичем борюкатись. Цей же гімнастик, — студент, значить, — бугая може звалити, не то що такого хирлявого, як Євген Михайлович. А, боже, боже! Хоч би дитину не вразили, хай бог милує. Дитина ж чим винна? Як цуценя якесь, прости господи, викрадають одно у одного.
Лобкович. А Родіона ж чим тривожать?
Антипович. Та все ж те саме: „Що це, каже, Антиповичу, у нас у сім'ї усе два табори: мати, Ольга, Настасія та батько, Ліма, Марія і я. Гадав, каже, от приїду з заслання, спочину вдома. А дома — каторга. Два місяці живу та все воюю".
Лобкович. Ну, це... А суперечки сьогодня не було?
Антипович (робить таємну міну, шепоче). З Устиною Марківною голосна балачка була. За Ліму Тимофіївку заступився.
Лобкович. Знов шепочеш? Говори по-людськи.
Антипович (зразу підбадьорюється, голосно говорить). Ну, про що саме був разговор, в точності сказати не можу. Балакали замкнувшись.
Лобкович. А як він спав цеї ночи?
Антипович. Погано, Тимофій Наумович. До трьох часов ночи я робив наблюдєніє за ним. (Знов пошепки й таємниче.) Я з саду тепер дєлаю наблюдєніє. Учора догадався. Драбинку підставлю до стіни біля віконечка, вилізу й подивлюся. Вилізу й подивлюся.
Лобкович. Не шепочи. Ну?
Антипович. Ну, не спить. Ходить, як повігди, — це нічого. А от цеї ночи балакав з кимсь. (Таємно.) З ким, цього вже не міг побачити. У куток усе повертався. Підозріваю я, що з патретом панночки Прокопенкової. Щось він цілував там.
Лобкович. Чом же ти мені вранці нічого про це? Ти?
Антипович. Винуват, Тимофій Наумович. Ну, тільки-ж я таку собі гадку мав: екстерность не ве-лика, а вам лишні думки перед нівірсітетом. Як прийдуть з нівірсітету, думаю, тоді усе по повній програмі й викладу.
Лобкович. Ну, а про цю саму Прокопенківну що довідався?
Антипович. Та все те саме, Тимофій Наумович. Правильно: кінчає медицинські курси. Тільки не міщанка, а настояща крестянка, деревні Скелястої, Малослухняновської волости. Батьки по спеці-яльності — мужики природні. Атож, чистісінькі мужики.
Лобкович. А живе вона з чого?
Антипович. Урокам вчить, Тимофій Наумович, репетиторка, значить. Ну, і на щот кавалерів теж вєрно: багато. Казав швейцар того, значиться, дому, що без кавалера й не виходить, і не приходить. Раз-у-раз якийсь треться. А то й два чи три разом. Атож. Боюся я, Тимофій Наумович, за Родю Тимофійовича. Непідходяща вона.
Лобкович. Непідходяща?
Антипович. Атож. Дуже вольна. 
Зліва  вбігає О л ь г а, буйна, рожева,  весела. Наспівуючи дивиться у вікна.  Біжить  назад,  насмішкувато  поглядаючи  на Лобковича й Антиповича.
Лобкович. Так, так… (Ходить, мугиче. Зупиняється, палива коньяку й випиває.) До трьох не спав? А прокинувся знову рано? Питаю його: „Ви-ж, кажу, чого так рано Родя Тимофійович?" А він: „Не спиться, Антипович, нема коли спати". А чого нема коли, то й не знати. А, боже, боже!
Лобкович (підходить, ніяково обнімає за плечі Антиповича). Бережи його, Василь Антипович. Га? Будеш?
Антипович. Тимофій Наумович. Та хіба-ж я? Господи боже мій, та я слуга ваш до могили, можна сказать...
Лобкович. Не слуга, а друг. Чув? Тридцять літ разом прожили. Слуга. Кому слуга, а мені друг і дітям моїм. Моїм! Ну, от. Тільки чулий ти дуже.
Антипович (схвильовано). Так тошно Тимофій Наумович: спеціяльність уже така од бога. Та от ще що, Тимофій Наумович: знов він про цей свій, прости господи, пробний шлюб, з Лімою вже.
Лобкович. З Лімою?
Антипович. Атож. Страх, що казав. Істинно, що тільки в хворобі отаке можна говорити. „А ти, каже, знаєш, як твій будучий чоловік хропе? А знаєш що він за людина в себе дома? А коли, каже, не знаєш, так узнай. Спи з ним на одній постелі, їж за одним столом. Поживи отак, мовляв, років два вкупі, узнай його до нігтя, а тоді, мовляв, бери шлюб і дітей роди. От таке!" „А як поживу-поживу та побачу, що не підходящий він мені"? — значить, питається Ліма Спервоначалу сміялась, а далі й сердиться почала. „Ну, що ж, каже, з другим спробуй. Не пощастить — з третім, поки, мовляв, не вибереш підходящого на все життя". Атож. Так і говорить. Говорить, та й посміхається. Та й не розбереш, як і раз-у-раз, чи сміється, чи всурйоз. Потім того, списочок у його такий є усіх знакомих та родичів, у кого, значить, щасливий шлюб, а в кого ні. Лімі показував. „Оце, каже, список пригвождених". Пригвождені, значить, котрі нещасливі. Тільки дві пари й найшов щасливих, а сто двадцять три, що він знає, ті пригвождені. „От, каже, коли не робитимеш отак, як я кажу, то й ти будеш розп'ята. Ти, каже, народиш дітей, а діти, як гвозді, припнуть тебе до хреста. Треба, каже по-новому родить дітей, от тоді й люди нові будуть". Це не вінчаючись, без благословення, по-новому. „Я, каже, й Миколі Івановичу, жениху твому, пораджу так пожить". Ну, Ліма тут як не розсердиться, як не заплаче! Він і схаменувся. Ну, тільки теж розсердився. „Дурна ти, каже, чого плачеш? От, каже, на мене подивись. Я теж, мовляв, збираюсь такий шлюб брати. Тільки в мене діти будуть не аби-які: і жінка в мене буде дружна. Вона, мовляв, лю-битиме мене по-настоящому". Це ця, що з кавалерами! Він і не поміча за нею! Слухаючи його, так аж жалько й боляче. Боюсь я, Тимофій Наумович, якби він не взнав правду про хворобу Марусі Тимофіївни.
Лобкович  (непокійно). А що?
Антипович.  Та все питає. Устина  Марківна, здається, щось йому сказала.
Лобкович.  Так?... Ну, знов  наша  розвесела йде. Надокучила. Ходім у кабінет.
Ідуть направо.
Наспівуючи вбігає Ольга. Біжить до вікна, визирає. Входять: попереду Ліма, позаду Устина Марківна.
Ліма — дівчина років  25 — 26. Одягнена у все біле. Худорлява. Намагається триматись з повагою.
Устина Марківна — тілиста, поважна жінка з твердими рисами.
Ліма.  (несе в руках глечичок на квітки і квітки).  Вона могла б для цього  вибрати инший день! Не було ніякої потреби в день мого рождіння учиняти скандали в домі. Я розумію: це добра нагода зробити мені паскудства
Уст. Марк. Які скандали, про які скандали говориш? Думай, що говориш.
Ліма. Я думаю, не турбуйся. Розуміється, скандал. Він напевне гнатиметься за ними, нажене біля нашого дому або ввірветься сюди саме тоді, як у нас зберуться. Дуже приємно і пристойно. Ще б пак. Розуміється, ні один порядний чоловік не хоче приходити до нас.
Ольга. Ну, один, Лімо, ходить. Можеш не клопотати собі голови. Вийдеш, нарешті, також заміж, вийдеш!
Ліма (спалахуючи). А як-же! Вийду! А надто, як дім буде повний любовниками любих сестричок!
Уст. Марк. Олімпіядо! Замовчи мені!
Ліма. З якої речи я маю мовчати? З якої речи? Ви мене ображаєте, ви мені життя нівечите, а я мовчатиму?
Уст. Марк. Яке життя? Що верзеш? Хто тебе ображає?
Ліма. Ти та твої дочки любі. З якої речи ти однімаєш у мене мою кімнату й оддаєш її Насті.
Уст. Марк. Настя з дитиною буде, казала я тобі? Зглянься ж, егоїстко!
Ліма. От, клопіт мені до її дітей! Мені теж треба повітря та світла. Ви готові мене в льох запроторити.
Ольга. О, тебе запроториш!
Ліма. А ти мовчи там! Але май на увазі: я йому скажу, щоб забирався, коли він посміє тут зостатись.
Уст. Марк. Олімпіядо, не казись. Рано ще тобі виганяти людей з хати. Свій дім заведеш, тоді кого хоч можеш виганяти. (Йде до вікна; дивиться.)
Ліма. Сьогодня збираються мої приятелі. Я не хочу, щоб серед моїх приятелів були якісь... неприличні люди. Ольга може в себе приймати своїх любовників, а я не маю бажання бачити їх у себе! Не маю! Це образа для мене і для моїх приятелів.
Ольга. Але ж і дурна, але ж і дурна! Це вона, мамо, через те хвилюється, що її приват-доцент, добродій Голубець, вважає нижче своєї гідности бути в товаристві разом із студентом. І це поступова, інтелігентна та й не молода вже дівчина. Мої гратуляції!
Ліма. Так, бути разом з альфонсами, це нижче його гідности.
Ольга. Лімка!!
Ліма. А ти не кричи на мене! Розпутнице! (Шпурляє вазу на підлогу.)
Уст. Марк. Ви показились?! Замовчіть? 
Швидко  одчиняються  двері направо,  виходять Лобкович, за ним Антипович.
Лобкович. Що сталось?
Ліма, плачучи, хапливо йде наліво.
Уст. Марк. Антипович, прибери. Нічого не сталось. Олімпіяда вазу розбила. Можеш заспокоїтись.
Лобкович. Що сталось, я питаю?!
Уст. Марк. Не кричи, будь ласка.
Ольга.  (насмішкувато наспівуючи, йде за Лімою).
Лобкович. Я тебе питаю, що сталось.
Уст. Марк. Звичайна річ. Олімпіяда нервується.
Лобкович. Чого вазу розбила?
Уст.  Марк.  Того,  що їй  так подобається. У вас же так.
Антипович з черепками виходить.
Лобкович. Ні з того ні з сього бить не буде. 
Уст. Марк. Людина здорова  так не буде. 
Лобкович. А ти все на це звертаєш? Ти й Родіонові казала про Олімпіядину хворобу?
Уст. Марк. Що казала, то я вже знаю.
Лобкович. Казала? Одповідай! Мені треба знати.
Уст. Марк. Мало чого тобі не треба. Мені он треба грошей для Насті; а ти що на це?
Лобкович. Ти навіщо кажеш Родіонові, що не від рями заслабла Марія? Га?
Уст. Марк. Бо не від рями.
Лобкович. Ти вважаєш на те, що ти робиш?
Уст. Марк. А ти хотів би, щоб я тебе виправляла? Так? Двадцять п'ять літ це роблю. Годі. Чуєш: годі! Все скажу йому. Про Олімпіяду брешеш; нічого ще не казала. Але скажу. І про Марію! І про батька твого. Ти дав їм свою гнилу кров, а я мушу тремтіти і все життя брехати дітям? За віщо? Що ти мені? Я благаю тебе: спаси дочку свою,, дай їй грошей, хай вона їде кудись з дитиною. Десять тисяч. Дурницю прошу. Ти що на це?
Лобкович. Чужим людям грошей не даю.
Уст. Марк.  Настасія — дочка твоя,  а не чужа.
Лобкович. Ні Настасія, ні Ольга не мої дочки.
Уст. Марк. Бо вони не хворі?
Лобкович. Бо ти їх прижила з Калиновичем!
Уст. Марк. Ти знов? Знов?
Лобкович. Ти сама сказала.
Уст. Марк. Я б тобі ще не те сказала! Ти доведеш.
Лобкович. Що ж ти ще можеш сказати? Що й Родіон не мій син?
Уст. Марк. А-а, ти хотів би цього? Правда? Але вибачай, голубе, цього я тобі ні за що не скажу. Навіть таким способом ти хотів би купити собі спокій? Ні, Родіон — твій син. Чуєш? Твій. І ти сам це чудесно бачиш і знаєш. І Марія твоя. І Олімпіяда. А Настасія й Ольга мої, в мене вдались і тільки через те не хворі.
Лобкович. Тільки через те?
Уст. Марк. А хоч би й не через?! Страшний ти мені? Тридцять три роки ти мало не кожного дня катуєш мене цим, та й що: боюсь я тебе? Ти купив моє тіло, але волю й душу мою не купиш, ні. Ти знав, що я не любила тебе, як купував у мого батька, як-же ти смів думати, що я буду вірною тобі? Я ж благала тебе: не треба.
Лобкович  (ходить, мугиче).  Неправда.
Уст. Марк. Що неправда?
Лобкович. Ти казала, що любиш. Сама продавалась, ніхто тебе не продавав. Потім придумала, що жертва. Для оправдання паскудства.
Уст. Марк. Я любила тебе?
Лобкович. Я цього не кажу. Розуміється, брехала, щоб купив тебе.
Уст. Марк. Ну, годі. Стара пісня. Я тебе питаю: даси Насті грошей? Вона одніме дитину і треба буде тікати за кордон.
Лобкович. Ні, не дам.
Уст. Марк. Ба ні, даси! Даси!  Примушу!
Лобкович. Гляди - погано буде: Родіона не займай.
Уст. Марк. Кажу, даси. Сам прохатимеш, щоб взяла. Краще так дай.
Лобкович. (раптом підходить до Устини Марківни. Грізно). Чий син Родіон?
Уст. Марк. Антиповичів. Буде з тебе?
Лобкович.  (хапаючи її за руку). Чий син, кажи!
Уст. Марк. Що, може  битимеш знов? Бий!
Лобкович. Уб'ю! 
Уст. Марк. Убий, убий, а не скажу. Мучся, проклятий!
Лобкович деякий мент мовчки, непорушно дивиться їй в лице, потім круто повертається й іде до себе.
Уст. Марк. (бліда, злісно насміхається). От так краще.
Виходить Ліма  з новою вазою.
Уст. Марк. Можеш мою кімнату взять. Там багато світла, можеш малювати свої картинки. Малярка.
Ліма. Не треба мені твоєї кімнати, дай мені спокій.
Уст. Марк. (підходить до неї, м'якше). Ну, годі. Полаялись і буде на сьогодні. Он волосся розку-довчилось, зачисалась би. Сьогодня ждеш освідчення?
Ліма. Дай мені спокій. Ніякого освідчення я не жду.
Уст. Марк. Студент цей піде, я скажу Ользі. Тільки не роби бешкету. Осуджувати й зневажати легко. Дай боже, щоб тобі не довелось на собі зазнати.
Ліма. О, прошу, не турбуйся. Я — не Ольга.
Уст. Марк. Усі ми, дівуючи, не Ольги.
Ліма. Ти надзвичайно вибачлива до Олюсі та Настусі. Це давно відомо.
Уст. Марк. Ну, не треба сваритися. Поправ зачіску. (Виходить.)
Ліма  ставить квітки в  вазу. Підходить до дзеркала, поправляє волосся.
Входить  Родіон.
Він жилявий, постать важкувата, очі трохи запалі, насмішкуваті, але щирі. Одягнений модно, але трохи вахлаювато. Рухи підняті.
Родіон. Ну, Лімо, значить так: розміркований шлюб? Га? (Виймає записну книжку.) Так і внести тебе в списочок із знаком мінуса? Га?
Ліма  (з погордою, холодно).  Так,  розміркований.
Родіон  (підсміхаючись). Ой, дивись!
Ліма. О, я вже досить надивилась. Шлюби через кохання я вже добре знаю. Приклад сестер мене не вабить. А повіддавались через кохання, через справжнє кохання. Одно одному в очі дивилось, зідхали, мліли, чого тільки не було. І Настя, і Ольга. А що тепер через сім-шість літ? Що? Пекло. Чого то так?
Родіон. От то ж то, то ж то, Лімонько! От це ж саме й я питаю. Чого це ось у цьому списочку усе пекло, та пекло? У одних тихе, нудне, приличне, а у других, от як у нас Лобковичів, буйне, галасливе? Чого то так? От з цього списочка більша половина склала шлюб через кохання. Все хороші, розумні, інтелігентні люди, а все ж таки пекло. Є й такі що як, от ти, через міркування, є через рахунок. Але скрізь те саме. Чого ж то так? Що це, закон такий? Повинна бути причина? Чи ні?
Ліма. Чого тобі треба від мене?! Ти все про те саме? Так?
Родіон. Чекай Лімо, ну, чого ти все ображаєшся, сердишся? Яка ти чудна, образлива стала.
Ліма. Бо ви мені всі жити не даєте! Мені двадцять шість літ, розумієш? Чого-ж ти хочеш, щоб я старою дівкою зосталася, коли згоджусь на твої дурниці? Такти мені добра зичиш? Господи, коли ж цьому край буде?! Коли?! (Плаче і швидко йде наліво.)
Родіон (здивовано). От знов! Ліма! Та що ти, Ліма?! Чекай? (Спішить за нею.)
	
Деякий час нема  нікого.  Входить Прокопенкова і  Гордий.
Прокопенкова — гарна,  біляво-золотиста, очі темні. В руках, голосі, поглядах, сміхові, радісна недбалість, певність, виклик. Одягнена зі смаком, але не дорого.
Гордий — років 30, смуглявий, з дуже гарною, густою бородою, великими, жовтявими очима. Худорлявий, нервовий. 
Прокоп. Ми — перші! Добре бути раз-у-раз першими, правда? Ну, тільки мені без цього виразу бандита. На іменинах нема ніякіської потреби в бандитах.
Гордий. Скажіть, Кілю, щоб ви зробили?...
Прокоп. Вельмишановний Олексій Захарович, я останній раз нагадую вам, що мене звуть Калерія Семенівна, а не Кіля. Розумієте?
Гордий. Не можу я звати вас — Калерія. Це протиприродньо.
Прокоп. Подумаєш? Якась Олена чи Жозефина краще? А в тім, як хочете. Коли не можете, що ж робити: (лукаво зідхає) доведеться нам розстатися.
	
Гордий раптом обніма її й довго, злісно цілує, иноді поглядаючи на двері.
Прокоп, (з усеї сили пручається і, нарешті, виривається). Пусс... ті-іть, ви!
	
Гордий стоїть і, чекаючи, понуро дивиться на неї.
Прокоп. Що це значить? (Тяжко дихає, поправляється, озирається на двері). Що це значить, я вас питаю?
Гордий. Те, що я люблю вас.
Прокоп. Але тут, в чужому домі, при одчинених дверях?! Що-хвилини можуть ввійти і ви... (Пи-льно дивиться на нього)... Знаєте, я могла подумати, що ви збожеволіли, психічно захворіли. Але... я знаю, в чому тут штука. І скажу вам, що ви дурень. Хоча ви й розумна людина і пишете розумні статті в газетах, але я скажу вам, що ви дурень. Серйозно. Рахунок ваш зовсім дурнуватий, хоч і паскудний: ви рахували, що хто-небудь нас побачить і скаже Родіонові. Правда? Правда? Ну, майте ж мужність признатися. Правда?
Гордий. А хоч би й так! Я вам сказав, що годен на все, і на все піду. Чого ж вам треба? Так, я психічно хворий, але хворий на вас.
Прокоп. Це видно, що хворі... (Раптом сміється.) Инакше-б знали, що рахунок зовсім дурний. А результат його буде такий, що я з вами перестану бачитись. Та й годі. Абсолютно нема ніякої приємности в таких диких вибриках. Та ще, коли б щиро, а то комедія.
Гордий (ступивши до неї). Не щира?!
Прокоп. Ну-ну, прошу!
Гордий. Ви смієте говорить, що нещиро?! А коли я вас уб'ю, теж скажете — не щиро? Так?
Прокоп. Ух, страшний який... А знаєте, їй-богу хочеться, щоб ви вбили. Себто, щоб — не вбили, ану, промахнулися чи що. Але що-б серйозно хотіли вбити. Та невже могли б?
Гордий. Ну, на промах не рахуйте.
Прокоп. Єй? Правда? Ні, серйозно, дуже цікаво. Що-ж ви почуваєте? Ненависть? За віщо?
Гордий. Ідуть. (Відходить у бік.)
	
Входять Родіон і Ліма,  під руку, весело.
Родіон. А, Калерія Семенівна! (Покидає Ліму й радісно спішить до Прокопенкової.)
Прокоп. Гості прийшли, а хазяйнів немає. Добридень. (До Ліми.) А вас вітати треба? Вітаю. Але ви вибачте мені, мені раз-у-раз ніяково, коли я когось вітаю з днем рождіння або чимсь подібним. Ну, що тут такого надзвичайного, що чоловік родився у такий-то день. Може чоловік якраз кляне цей день, а ти його вітаєш... (Родіон здоровкається з Гордим.)
Ліма (тримається дуже ввічливо). Ви страшна, Калерія Семенівна. Але вам на це можна зауважи-ти: хто кляне день свого рождіння, той його не справляє.
Прокоп. Ого! Клясти кляне, а чого вимагає добрий тон і всяка нісенітниця... Ох, простіть, їй-богу! Гордий (хмарно, церемонно). Дозвольте і мені Олімпіядо Тимофіївно, скласти вам мої найщиріші гратуляції й побажати всього найкращого.
Ліма (Гордому).  Дякую дуже.
Прокоп. (показуючи на Гордого). Чи бачите? То ж, зветься, вітає. Вигляд такий, наче у вас родич помер і він висловлює своє співчуття.
Родіон. Ну що, Калерія Семенівна, взяли той урок, що я рекомендував?
Прокоп. Ох, узяла! Та доведеться кинути. Не люблю з мазунчиками займатись. А видно, — мазунчик. Зовсім не пустун. Не люблю таких.
Ліма. Як?! Ви любите пустунів?!
Прокоп. А то ж найкращі мої ученики... З ними працювати — одна втіха, а з тими — казьонщина.
	
Вбігає Ольга.  Зупиняється. Весело, голосно:
Ольга. А я думала, Настасія приїхала? Чую — гомін, сміх. Драстуйте Олексій Захаровичу, ви чого такий понурий? Обижають вас?
Прокоп. Атож, його обидили. Як-же. Бандит.
	
З передпокою з'являється  Голубець.
Він одягнений у форменний сюртук. Тонкий, з вузьким обличчям і люб'язно стуленими вустами. Цуже прилизаний і ввічливий.
Ольга. А, оті Микола Іванович? Швидше, швидше!
Голубець Що сталось?
Ліма. Ольга, я тебе прохаю...
Ольга. Ах, вибачайте! Я й забула, що сьогодня урочистий день.
Голубець церемонно,  з повагою  підходить і  цілує руку Лімі. Потім здоровкається зо всіма.
Родіон. (знайомлячи Прокопенкову з Голубцем), Микола Іванович Голубець, Калерія Семенівна Прокопенко.
Голубець. Надзвичайно приємно зазнайомитись. Часто маю щастя зустрічати вас в коридорах університету. Один час гадав, що вільна слухачка. Але зазнайомитись досі не удостоївся.
Прокоп. Через що?
Голубець. Себто, вибачте, як „через що"?
Прокоп. Через що не удостоїлись? Ви кажете „не удостоївся". Значить, хотіли зазнайомитись?
Голубець. Певного такого наміру не смів мати, але...
Прокоп. Чому ж не сміли? От взяли б і зазнайомились. І вдостоїлись би.
Голубець. Але як же так?!..
Прокоп. (сміється). Та от так, просто.
Голубець, зніяковівши, одходить до Ліми.
Ліма. Калерія Семенівна не визнає багатьох установ.
Прокоп. Ну, вибачайте, коли б добродій Голубець, справді захотів так зробить, я б йому показала установу!
В передпокою гомін, жіночий, піднятий голос.
Ольга. Настя приїхала! (Кидається до сіней, потім до дверей наліво, кричить): Мамо, мамо, Настя приїхала!
Прокоп. (до Родіона). Хто це Настя?
Родіон. Старша сестра.
Прокоп. Ах, це та, що дитину?
Родіон. Атож.
Ліма, зробившись  строгою,  бере  Голубця під руку, одводить у куток під пальми. Вони шепо-чуться.
Гордий підходить до Прокопенкової і шепотом про щось питає.
Вбігає Настасія з дитиною на руках, за нею  Вукул. Настасія — дуже подібна до матери, буйна постать, тверді круглі очі.
Вукул — високій, гарний студент, з випнутими грудьми, ходить, як борець; волосся їжаком, лице голене.
Настасія. (в підняттю, екстазі торжества і радости тримаючи дитину, років трьох, і підбігаючи з нею до всіх і високо піднімаючи перед собою). Ось він! Ось-о! Ладька! Мій, мій, мій Ладюк! От дивіться! От дивіться!
Уст. M a p к. (швидко входить, радісно). Удалось?
Настасія. Мамо! Ось він! Що? Що? Ах, ти, ти, ти! Я тебе загризу, замучу, я тебе... (Жагуче, дико, бурно цілує дитину).
Уст. M a p к. Насте, ти його задушиш!
Ольга. Вона його перелякає! Дай сюди, скажена! Оддай дитину, дивись, він плаче. Ладю! Ладюсю!
Настасія. Плачеш? Ти плачеш? Плач, плач! Цілий рік тебе так не цілувала, цілий рік, чуєш ти?!
Уст. Марк. Годі, ходім. Треба його покласти спати, погодувать. Давай його сюди! (Бере дитину, виходить.)
Настасія. Бери, бери, тепер він дома! Наш!.. Ні, а як це вийшло! Як вийшло! Надзвичайно! Павло Петровичу, розкажіть ви, я не можу. Але добре-добре розкажіть! Ні, почекайте, нічого не розказуйте, я зараз, я покладу Ладюка спати. А в тім, розказуйте, розказуйте, я не прийду. Входить Лобкович, руки за спиною, губи стулені, дивиться вбік, мугиче.
Настасія. Батьку! Ладя дома! Ладька наш! Хочеш подивитись?
Лобкович. Умгу!.. (Мугикаючи ходить.) Входить  Шелудько.
Він — круглий,  товстенький, з червоними, соковитими губами, лисуватий.
Шелудько. А-а, семейне торжество і одолєніє ворога? Вітаю. Вітаю. Перемога жінки над мужчиною?
Настасія. Так, перемога! А тобі не подобається? Ні? Ти хотів-би, щоб він переміг? Так?
Шелудько. Та де! Та де! Я найвірніший приятель женщин, навіть власної жінки. Доброго здоро-в'ячка, Петропавловичу!  Поспособствували? Га?
Вукул. (добродушно, самодоволено). Атож, мав честь і приємність.
Ольга. Розкажіть, розкажіть, Павле Петровичу!
Настасія. Тільки докладно розкажіть! Це було чудово! (Вибігає.)
Шелудько. Вибачте Тимофію Наумовичу, дозвольте привітатися. Тут таке торжество, що...
Лобкович. Драстуйте, драстуйте. Всі драстуйте... (Кива головою й ходить далі з закладеними за спину руками, мугикаючи.)
Ольга. (Вукулу). Як же це сталось, як? Розказуйте! Швидше!
Шелудько. Петропавловичу, не слухайте, не хапайтесь, а то пропустите якийсь з подвигів!
Ольга. Борисе! Помовчи трохи! Чули вже тебе.
Шелудько. Та я ж тільки що прийшов, як-же...
Ольга. Павло Петровичу! Розказуйте!
Вукул. Я з охотою... Ну, от... так. Значить, ми поїхали, з Настасією Тимофіївною.
Шелудько. А не пішли? Ні? Ви це твердо пам'ятаєте? Глядіть, не введіть нас у заблуждєніє...
Ольга. Борисе! (Сердито біжить до дверей, гукає.) Насте! Насте!
Вукул. Ні, поїхали. На автомобілі ж!
Шелудько. Ах, на автомобілі?! Ну, тоді розуміється, поїхали. Далі, далі!
Вукул. Ну, от. Поїхали, значить. Атож. Ну, їдемо ото і дивимось. Зупинились біля бульварчика, там раз-у-раз нянька з Ладьою гуляє. (Вбігає Настасія.)
Настасія. В чому річ?
Ольга. Розкажи будь ласка, ти. Борис дуріє й не дає розказувати. 
HaСтасія. Борисе, замовкни! Павло Петровичу, підождіть, я сама.
Ольга. Ну, ви зупинились біля бульварчика й побачили няньку з Ладьою.
Настасія. Та розказувати, власне, нема чого багато. Тут головне, як той гевал хотів мене схопити.
Ольга. Який гевал?
Настасія. Та той же, якого Євген наняв стерегти няньку й Ладю. Здоровенний такий дядько. Той що раз-у-раз...
Ольга. Ах, той? Ну-ну!
Настасія. Ну, коли я підійшла до Ладі й узяла його на руки, цей гевал підскочив до мене й хап мене за руки... Мабуть, синці будуть, от тут. (Тре руку нижче ліктя.) Я, розуміється, не бачила його, думала, — нема. А він сидів на лавочці. Розумієш? Ну, думаю, пропала справа. Пропала. Злість мене взяла. Аж раптом бачу, пика цьому гевалу починає корчитись, корчитись, корчитись, руки слабнуть, весь він перегинається, ось-ось упаде! Видно, що йому так скажено боляче, що він навіть крикнути не може. Мовчки все це робиться. А виявляється, розумієш, що Павло Петрович підійшов до нього ззаду та взяв за руки... От так. (Заходить назад Ольги й бере її за руки нижче ліктя.) Розумієш?
Вукул. Ні, не так. Вище. От так узяв. (Заходить Шелудькові за спину й хоче показати.)
Шелудько. Ні-ні, дякую красненько, я й без наочних прикладів дуже добре собі уявляю.
Вукул. Ні, я тільки показати.
Шелудько. Так-так, мерсі, знаю.
Настасія. Ну, той, значить, так і присів. Здоровенний геп, ти-ж бачила! А присів, як хлопчик. Я тоді з Ладьою до автомобіля. Нянька отетеріла та тільки шипить: „Ой, матінки-ж мої! Ой, матінки! Почала вже й публіка збиратись. Але все так швидко вийшло, що я й не зчулась, як автомобіль уже летить. Як опинився на автомобілю Павло Петрович, — не розумію. Каже, навздогін.
Вукул. А я за вами. Посадив гевала на лавку, та й за вами. Він і сидів собі там.
Ольга. Браво, Павло Петрович! Ура!
Шелудько. Але-ж бо й сила яка у цього добродія! Ви — справжній Геркулес!
Вукул. Е, це що! А от як під час борні Волгіну Второму руку вирвав!
Настасія.  Як вирвали?!
Вукул. А так. Не зовсім, але сухожилля перервав.
Шелудько. Ну, це вже, шановний Геркулесе, ви брешете.
Вукул. Ні, не брешу. Чого-ж тут брехати?
Ольга. Це не важно. Не в тому річ... І значить, гевал так і зостався?
Настасія. Так і зостався. (Регоче.) 
Шелудько. От, Родю, який у нас «друг дома» Га? Правда? А ти чого такий... скупчений, делікатно висловлюючись? Га? Заздриш лаврам Геркулеса? Еге ж, братику. Вибачайте Калерія Семенівна, не привітався з вами.
Прокоп. Драстуйте. Так Павло Петрович ваш друг дома? Познайомте мене з ним.
Шелудько. О? І вас скорив? Петропавловичу, дозвольте представити вас шановній Калерії Семенівні.
Вукол. (підходить, добродушно). Вукул. Дуже приємно.
Настасія. Він і мене сьогодня скорив. Не будь Петропавловича, нічого-б і не вийшло.
Ольга ревниво дивиться на Прокопенкову і Вукула. 
Шелудько. А я вже давно покорений Петропавловичем! Во прах повержен. Правда, Олю?
Ліма. (обурена, демонстративно виходить наліво). Це бог зна, що таке!
Голубець холодно, рівно тримаючись, іде за нею.
Шелудько. Дорога виновниця торжества, куди-ж ви? Що з ними?!
Ольга. Ах, дай їм спокій?! Панове, хочете чаю? Настя, а як-же дружинонька твій тепер без...
Хутко входить Вовчанський, худорлявий, елегантно одягнений. Вигляд  схвильований, але силкується сховати це. 
Настасія. А-а! Ось і він. (Вся напружується.) Ольга робить рух до  дверей наліво,  немов збираючись перепинити туди дорогу.
Вовчанський. (ніби не помічаючи загальної уваги й замішання). Драстуйте. Не ждали мене? А я згадав, що сьогодня день рождіння Лімочки, рішив по дорозі зайти. (Насамперед іде до Тимофія Наумовича.) Доброго здоров'я, Тимофію Наумовичу, як ся маєте?
Лобкович. Драстуйте. Хочете до мене зайти? 
Вовчанський. З охотою, з охотою! Але вперед дозвольте привітатись. Радю, здоров. Давненько не бачились. А, і Оля, і Борис Борисович. Я, знаєте, згадав, що сьогодня день рождіння. Атож... Я здається,заваджаю?.. Я на одну хвилинку. Я зараз... Я трохи, знаєте, той... стомився.
Лобкович. Ходімте до мене, Євген Михайлович.
Вовчанський. Зараз. Зараз!.. Так. Я, знаєте, зовсім не думав, що таке товариство... А де ж Лімоч-ка?
Настасія. Привітати її хочеш? (Дивиться на нього зловтішно з торжеством.)
Вовчанський. (що уникав зупинитись на ній очима). З охотою. Драстуй, Настусю. Я якось не впізнав тебе зразу. Хе-хе-хе. Давно, знаєш, не бачились.
Настасія.  Ти-ж що такий, ніби не свій? Га?
Вовчанський. Хіба? Ні, нічого. Стомився трохи, швидко йшов. (Утирається хусткою.)
Настасія. Поспішався кудись?
Вовчанський. Ні, нікуди. Так ішов. Вечір гарний, рішив перейтися. Захід сонця подивитись, хе!
Настасія. Диви, як став кохатися в природі. А я, знаєш, теж їздила на автомобілі захід сонця дивитись. Дуже гарно! Чудовий захід! Я просто в захваті сьогодня! Не віриш?
Вовчанський. (тихо). Насте, оддай Ладю.
Настасія. Кого? Якого Ладю?! Хто такий?
Вовчанський. Оддай, Насте.
Настасія. Та невже?! От чудно. Так оддать, кажеш, Ладю? Зараз, підожди трошки. От викупають його й оддадуть. Чаю не хочеш? Закусити, випити? Ти стомився, милуючись з заходу.
Вовчанський. Тимофій Наумович! До вас... звертаюсь. Не можу без Ладі.
Лобкович. Не моя сила. З нею балакай.
Родіон. Євгене! Ну, що ти, слухай! Хіба вона оддасть!
Настасія. А чому-б не віддала? Ти звідки знаєш? Віддам, але з умовою.
Вовчанський. Що хоч! Прошу!
Настасія. Чекай, не хапайся. Пам'ятаєш, як я місяць тому приходила до тебе? Пам'ятаєш? От, па-нове, втішне й цікаве побачення у нас було!
Вовчанський. Насте, п'яний я був.
Настасія. Чекай. Ну, п'яний не дуже. Я, знаєте, хотіла з Ладьою побачитись. Він же й цього не дозволяв, оцей добряка... Кілька раз до нього приходила! То вдома нема, то з клієнтами занятий, то десь виїхав. Добре. Все-ж таки ходжу. Ходжу, ходжу, ходжу! Нарешті, призначає: в субботу ввечері буду, мовляв, дома. Приходь. Приходжу. Приготувалась до всього, але десь ще не зовсім знала свого чоловіченька!.. Застаю, розумієте, цілу кумпанію: п'яні дами, мужчини, пошлі, нахабні. Вводять мене до них.
Вовчанський. Насте, п'яний я був! Насте, падлюка я був!
Настасія. Ні, чого падлюка? Не падлюка і не п'яний! Ну, вводять, добре. Спершу я була назад кинулась, в голову мені вдарила ця картина. Як-же пікантно підведено: такий прийом у тій самій їдальні, де колись... Ну, добре.
Вовчанський. Ну, я піду... Що-ж тут? 
Настасія. Підожди, куди-ж ти? А Ладя? А Ладю не хочеш взяти! Віддам, але з умовою. Виконаєш, оддам. От, при всіх кажу. 
Вовчанський. Кажи умову! 
Настасія. Почекай, скажу. Вислухай усе, це перша умова. Вислухай, як я перед тобою поневірялась. Я довго мріяла колись тобі розказати от так. Навмисне для цього цей день вибрала, щоб ти при гостях сюди прибіг. Знала, що прибіжиш. Ну, от. А тепер .слухай, коли прибіг. Так! Значить, кинулась я назад, а потім думаю: та ні, не може ж бути, щоб людина такою підлою була. Мабуть, через те бенькет учинив, що з Ладьою прощається. По-своєму, гидко, брудно, але відчувся все-таки. І рішила все перетерпіти. Зціпила зуби, ввійшла. Пам'ятаєш, ти мені випить і закусить запропонував? Пам'ятаєш, як далі ти перед тими все наше життя оголював, як розгортав перед ними все-все? Я мовчала. Ти-ж заявив, як я вдруге ввійшла, що вернеш мені сина.
Вовчанський.  Хотів  вернути!  Присягаюсь, хотів!
Наст асія. Вірю.  Ну,  я й терпіла.  Все одно,
думаю, хай що хоче робить зі мною, а без Ладі не піду. І коли ти крикнув мені: „На коліна! Чобіт цілуй"! — хіба я не впала, не цілувала твій чобіт? Ні? Ні? А після того хіба ти не сказав вивести мене й виштовхати з хати? Ні?
Вовчанський. П'яний я був, Насте! Хотів оддать, жаль стало, з одчаю зробив! Віриш?
Настасія. Добре. А тепер моя умова: ставай на коліна, повзи до мене й цілуй мій черевик. Візьмеш Ладю.
Серед усіх рух.
Родіон (гнівно). Насте! Лиши! Ти-ж не п'яна! 
Настасія. Ні я не п'яна. От через те й хочу. 
Вовчанський. А оддаси? Оддаси? 
Настасія. Сказала: оддам. Я — не ти. Але повзи! Повзи й цілуй. 
Ольга. Так, повзи!
Шелудько. Євгене! Іди собі звідси. Іди! Тьфу, дурень, ідіот, ганчірка!
Настасія. Борисе, не твоє діло! 
Вовчанський.  Присягайсь  Ладьою, що віддаси...
Настасія (хвилину вагається). Присягаюсь! Віддам.
Родіон.  (швидко  підходить до Вовчанського, хапа його за плече). Євгене, іди  собі. Не смій  цього робити. 
Настасія. Родіоне, не втручайся! Геть! 
Родіон.  Євгене,  ти  не  будеш  достойний своєї дитини. Чуєш?  Я перший  буду проти тебе. Іди. Вона не оддасть, кажу тобі! 
Ольга. Родіоне, не твоє діло! 
Настасія.  Євгене, я  присяглась.  Повзи! (Погрозливо.)  Не хочеш?
Родіон (тягне його в бік). Ходім. 
Вовчанський  (раптом одпихає Родіона, до Настасіі): Присягаєшся? Присягаєшся? Дивись! 
Родіон. О, підлий дурень!
Настасія. Присягаюсь!
Лобкович  (що стоїть весь час  мугикаючи). Євгене! Не Треба!  (Іде до нього, хоче взяти за руку.)
Вовчанський. Все одно! Нехай! (Кидається на коліна й плазує до Настасії.)
Входить Устина Марківна.
Родіон. Фу, гидота яка!
Шелудько. От йолоп! От бовдур!
Уст. M a p к. Насте, а ти що-ж... (Побачивши Вовчанського, що повзе, зупиняється.)
Наст асія. Мамо! Дивись! Дивись! (Випростується, виставивши ногу наперед.)
Уст. M a p к. (задоволено, торжествуюче). А-а, повзеш? Так його! Цілуй, цілуй!
Вовчанський. (цілує й деякий час лишається в зігнутій позі, притулившись чолом до підлоги. Потім помалу встає. Тихо): Виконав.
Настасія. Виконав? Тепер нагороди ждеш? Так? Геть! Геть звідси!
Ольга. Геть! Антипович! Ганка! Біжіть за дворником!
Шелудько. Ні, вибачайте, добродійки! Дитину сюди давайте! Так не можна! Це паскудство!
Ольга. А ти мовчи, мовчи!
Родіон. (бере Вовчанського за плечі й. веде до дверей): Іди. Годі.
Вовчанський (тихо, з стражданням); А я-ж так і знав! (Покірно йде.)
Настасія. Геть звідси! Геть!
Вовч анський  (раптом  виривається  з  рук Родіона, швидко повертається, люто кричить):  Але ж  пам’ятай!  Це Пам'ятай!  Пригадаєш ти це! 
Настасія. Геть! Геть! (Регоче.)
Вовчанський швидко вибігає. 
ЗАВІСА
ДІЯ  ДРУГА
Праворуч — тераса. Стіл,  солом'яні  фотелі.  На задньому плані — кущі бузку, що роблять алейку на вулицю. Ліворуч- сад, посередині сцени — велике дерево, під яким круглий стіл і лави. Ве-лосипеди чоловічий і жіночий, сперті на дерева. На гіллях цвіт. Доріжки посипані піском.
Далеко місто. Ледве чутний згук дзвонів. З саду долітають крики й сміх, там грають у теніс.
На терасу з будинку виходить  Лобкович  і Голубець.
Лобкович  убраний  в широкий  парусиновий  костюм.  Він на підпитку і в піднятому  настрою.  Голубець одягнений парадно в форменному сюртуку, в руці форменний картуз.
Лобкович. Мені все одно! Розумієте: все одно. Приданого тридцять тисяч. І на раді підтримую вашу кандидатуру. Решта мене не обходить. Женитесь, не женитесь, — мені наплювать. Чуєте: наплювать. Але кажу: не раджу.
Голубець. Смію спитати, Тимофій Наумович, через що-ж не радите?
Лобкович Не раджу! Зрозуміли? А там ваше діло. Тридцять тисяч і кандидатура. (Шукає в бо-ковій кешеві.) Кінець. Антипович!
Голубець. Мені трохи чудно таке відношення. А в тім, не смію задержувать. (Уклоняється і з до-стоїнством іде в сад.)
Антипович. (з карафкою в руці). А, боже, боже! З самого ранку. Годі, Тимофій Наумович.
Лобкович. Сьогодня свято, Антипович.. Чуєш: люди он радіють, видзвонюють. От і я радію. У мене теж свято. (Б'є кулаком по столі випростується.) Годі! Чуєш, я тобі кажу: годі! Кінець. Знять догляд з Родіона. Знять. Нічого не треба. Годі. (Встає і ніби струсює щось з плечей, випростується.) О! Го-ді! Вільний. Що хоч, будь ласка. Не торкається. (Майже кричить.) Нема вини моєї. Чуєш ти?! Нема. Доки то буде?! Давай сюди. Налий. Налий, кажу! Швидше! Я з вами тепер... Догляд знять, не підглядать, не підслухувать і мені ніяких донесень не робить. Знать нічого не знаю. (П'є.) Ще... Ще, кажу!... Я вільний. Хочеш женитись? Будь ласка. От тобі гроші, на кватиру, на ідейне твоє видавництво, на що хоч! Прошу. Заміж? З охотою. Тридцять тисячі кандидатура. Решта не обходить. Годі. Подумаєш, чорт забирай. Я вам, нарешті, покажу!
Антипович.. А, боже, боже! (Подає чарку.)
Лобкович (п'є). Постав на стіл. Лімон принеси. Порядок забув? (Хутко)... Я з вами тепер...
Антипович.. А, боже, боже... (Іде в хату.) (Виходять Настасія й няня з дитиною.)
Настасія. Дивися-ж няню, боже борони на вулицю. І до хвіртки близько не підходь.
Няня. Та будьте спокойні, бариня. Ми он там гуляємо. Де-ж таки можна.
Настасія. А якщо, зараз-же дворника гукай. Скажи йому, щоб далеко не одходив.
Няня. Скажу, скажу. Він і так що-дня гуляє з нами.
Настасія. Ото й добре. Гляди-ж.
Няня. Та вже не клопочіться, панійко. Де-ж таки...
Настасія (гаряче цілує дитину й одпускає). Ну, ідіть з богом. (Стоїть і дивиться, поки няня з дитиною не зникають в саду. Потім іде в дім.)
Лобкович (ходить, заклавши руки за спину, муґиче). Все одно вкраде. (Посміхається.)
Настасія (холодно, вороже). А ти радітимеш?
Лобкович. Украде.
Настасія. Поможеш йому?
Лобкович. Украде.
Настасія. „Украде!" Як ворон! (Швидко, злісно виходить.)
Назустріч Антипович. з  тарілкою, на якій  нарізаний кільцями лімон і цукор.
Лобкович (сміється). Ні, тепер кінець... Двадцять п'ять літ. Ха. Ні, годі.
Антипович.. А Родя Тимофійович цеї ночи зовсім не лягав. У саду просидів. На травичці лежав.
Лобкович. (раптом кричить). А мені яке діло? Яке діло, я тебе питаю?! Га? Що сказано? Хоч головою хай б'ється об твою травичку. А коли ти мені ще хоч раз, — вон! Травичку. Знать не знаю! Чоловік я? Ні? Родя, Родя. Я сам Родя. Двадцять п'ять літ твій Родя мене... Та він же веселий сьогодня? Чого-ж тобі?
Антипович.. Та веселість ця, Тимофій Наумович, опасна. Ліма Тимофіївка перед тим теж отака ве-села була.
Лобкович. Закоханий він! Закоханий, розумієш? Дурень. Того й не спить, і веселий. Ну, годі, годі! Що сказав? Іди приготов одягатись, в город поїду. Іди, іди, годі.
Антипович.. Грахвинчик можна прибрать?
Лобкович.  Ні. (Ходить, муґиче.)
Перед терасою падає опука. З саду нибігає з ракеткою в руці Родіон.
Родіон. (піднімає опуку, дуже б'є і кричить). — Ей, Вукул! Держіть! (Потім біжить до хвіртки, нашвидку виглядає і пробігає в сад.)
Лобкович. Ну.чого тобі ще треба? Чого? Бачив? 
Антиповйч (хмарно, сердито). А послухали б, як стогнав уночі, так не питали б. І Ліма теж, бувало, вдень сміється, співає от, здається, веселіше й не треба, а вночі плаче і... всякі спеціяльні штуки.
Лобкович. Ну, так що-ж ти мені скажеш робити? Що?! Що, тебе я питаю. Ну, кажи! Кажи!
Антиповйч. Прохвесора Іваницького покликати б.
Лобкович. А він що, бог? Бог? Чи диявол? Душу йому можна продати, щоб урятував? Коли мож-на — клич, продам. Клич. Ні? Так чого-ж ти чіпляєшся до мене? Знать я нічого не знаю. Годі!
(Швидко йде в дім.)
Антиповйч (підходить до столу, бере карафку, зі злістю заміряється нею, немов хоче викинути, бере тарілку і йде за Лобковичем, зідхаючи). А, боже, боже.
Лобкович (вертається).  Ти... той...  Поїдеш зараз до професора Іваницького... 
Антипович.  От спасибі,  Тимофій Наумович! 
Лобкович.  Підожди.  Спасибі.  Ніжний який. Скажеш на  словах, щоб  приїхав,  як  може, сьо-годня.
Антипович. Слушаю.
Лобкович. Та спитай спершу по телефону, чи дома, не жени навмання. А це (хитає на карафку) лиши тут.
Антипович. Слушаю, Тимофій Наумович, неодмінно по телефону. Повинен би бути в цей час.
Слушаю-с. (Швидко хоче йти, ніби  забувши поставити назад карафку.)
Лобкович. Куди? Постав на стіл.
Антипович (скорботно крутить головою і ставить). А, боже, боже! (Виходить.)
Лобкович ходить  по  терасі,  стиснувши  губи  й  понуро  наспівуючи.
Уст. M a p к.  (виходить з дому. Вигляд скупчено-тихий, але твердий. Пильно вдивляється в Лобковича). Тимофію, дай грошей Насті, їй треба звідси виїхати.
Лобкович (зупиняється). Ти таки про це саме? Але ж згодься: не можна сказати, що я людина нетерпляча й запальна. Правда?
Уст  M a p к. Це ти проти чого?
Лобкович. Проти чого?... Гм! Виховати чужих дітей, дать їм приданого по тридцять тисяч і спокійно ще слухать, як у моїх дітей схочуть для цих однять їхнє. Для цього треба таки характер мати. Га?
Уст. Марк. Навіщо даремно мучити себе, Тимофію, навіщо? Усі діти — твої. В тисячний раз кажу тобі це.
Лобкович. Насті грошей не дам. Нема. Є для Олімпіяди й Родіона, їхні частини. Усім було нарівно. Не моє діло.
Уст. Марк. А маєток?
Лобкович. Маєток належить Марії, Олімпіяді й Родіонові. Спадщина. Хвороба — спадщина, маєток — спадщина. Може Настя їх лічитиме й годуватиме? Май совість, Устине. Годі. (Наливає, п'є.)
Уст. Марк. Усі діти — твої, Тимофію. Я не кажу усе ділить нарівно. Але ж не так несправедливо.
Лобкович. Яке ти слово сказала?! Яке?! Несправедливо? Так?... Ти, ти смієш говорити це слово? Уст. Марк. Смію, Тимофій Наумович.
Лобкович. Не смієш ти! Чуєш? Грабіжниця! Грабіжниця ти! Чуєш? Ти нас ограбувала.
Уст. Марк. Я ограбувала?!
Лобкович. Дивуєшся? Невинна? Ти життя моє ограбувала! Дітей одняла, ти найкраще, най-дорогше у людини, любов до дітей своїх ограбувала в мене. Не було дня за всі 25 літ, щоб я не думав: мої чи не мої. Мій син? Моя дочка?
Уст. Марк. Слухай, Тимофію! Коли ти... 
Лобкович. Та зрозумій ти, зрозумій цей жах: я готов радіти з хвороби дітей своїх! Га? Значить — мої, значить — наш рід! Значить — моя, моя гнила кров! Га? Та це ж жах один! Справедливо це? Га? Що ж ти мовчиш?
Уст. M a p к. Мені нема чого на ці...
Лобкович. Ні, більше тобі скажу. Слухай: я радий думать, я радий узнать, що вони не мої діти. Щасливий буду. Значить, є для них надія. Щасливий Га? Ти подумай; щасливий, що у всіх дітях обманула мене, що осміяне усе життя моє, що крала мою любов, що rpабила мене!...
Уст. Марк.  Тимофію!  Ради бога, вислухай!...
Лобкович. Але хай так, все одно! Дай тільки спочинути, нема більше сил. Не можу, стомився, смертельно стомився. От він женитися хоче. Женитися! А я можу сказати йому: не женись, не смій, не повинен женитися. Не можу сказати, не можу вбити його. Та чи мій-же він? Ну, скажи, скажи мені правду, звільни мене. Пожалій, покарай, убий, що хочеш, але скажи: чий він син? (Пада навколюшки.) Устино, от... благаю: скажи!
Уст. Марк. (кидаючись до нього). Що ти,  що ти?!
Лобкович. Хай бачать усі! Не встану, поки не скажеш. Прилюдно готов стати перед тобою. Дай полегшення. Прости все, але.дай!
Уст. Марк. Тимофію. Встань. Скажу, все скажу! Встань!
Лобкович. Скажеш?
Уст. Марк. Скажу. Скажу.
Лобкович  (трудно  встає). Кажи.
Уст. Марк. Але що ж, що ж тобі сказати?
Лобкович. Чий син Родіон.
Уст. Марк. Чий син Родіон? (Вдивляється в Лобковича.) Чий син Родіон? Ти хочеш знати, чий син Родіон?... Так?
Лобкович. Так.
Уст. Марк. Добре. Ти зможеш тепер спочинути. Хай так... Добре... Родіон... не твій син.
П а в з а.
Лобкович (ноги йому помітно тремтять, він спирається на стіл і сідає в фотель. Шепотом): Не мій син?
Уст. Марк. І Марія, і Олімпіяда — не твої. Настасія і Ольга — твої. Ти бачиш, я правду казала, що ти мучиш себе без вини.
Лобкович. І Марія, і Олімпіяда? Не мої?! Так у мене зовсім нема дітей? Нікого? Ні одної? Господи, що ж ти робиш зо мною?! Що ж це? За віщо?!
Уст. Марк. Ольга й Настасія — твої.
Лобкович (не розуміє). Ольга й Настасія? Ні, що ж це?! Кошмар?. (Раптом люто схоплюється.) Так Родіон — не мій?. Ти... ти... брехала мені?! (Хапа її за руку вище ліктя, стискує.) Останнє ограбила! Оссс...таннє, прроклята!!
Уст. Марк. (вигинаючись от болю). Болить-же! (Запалюючись люттю, дуже випручується.) Не смій!
Лобкович. Задушу тебе!
Уст. Марк. Задуши: Задуши, я заслужила: пожаліла тебе, за людину взяла. А ти — звірюка І Родіон — твій син. Твій! Хотіла хоч на день, на тиждень полегшення дать, пожаліла дурна; задуши, я варта того!
Лобкович. Ти збрехала?! Тепер?!
Уст. Марк. Так, тепер. Ти ж прохав у мене цеї брехні, ти на коліна за неї став. Чого-ж тобі? Твоя, твоя кров у Родіона. Радій!
Лобкович (весь спадаючи, тихо, в непорозумінню). Що ж правда тепер? (Стоїть деякий час, по-тім помалу йде в дім.)
Назустріч Антипович..
Антипович... Нема вдома професора Іваницького, Тимофій Наумович. В сім часов будуть.
 
Лобкович зупиняється, чудно дивиться на Антиповича і, нічого не сказавши, виходить.
Антипович, поглядівши на Устину Марківну, іде за ним. Устина Марківна  сідає в фотель і тихо, гірко ридає, затуливши руками лице. Витирає очі хусткою й понуро,  задумливо дивиться в сад. Входить  H a c т а с і я.
Настасія. Ну? Що?
Уст. Марк. Нема грошей.
Настасія. В такому разі я скажу все Родіонові! Коли він сам робить так, як пропонує, то він не повинен женитися!
Уст. Марк. Насте, не казись. Почекай. Надія. Але пам'ятай: коли ти щось скажеш Родіонові, все пропало. Чуєш? Ніколи нічого не матимеш від батька. Знай це. Родіона лиши. Без цього вихід знайдемо.
Настасія. Скажи ти Родіонові. Хай він дасть мені свого частину. Не можу ж я тут! Не можу! зрозумій ти! Євген украде Ладю. Це ж катування чекати. Зрозумій мене!
Уст. Марк. (зідхнувши). Ох,занадто розумію! Потерпи. Вихід знайдемо. (іде в дім.)
Настасія (сходить з тераси дивиться в сад, гукає): ня-я-ню!... Ня-я-ню!
Голос няні (з саду). О-ось я!
Настасія Добре, добре... Зоставайся. (Махає рукою.) Я так. Не плакав?
Голос няні. Ні, грається.
Настасія, Добре  (Озирається навкруги, іде в хату.) П а в з а.
Рипить хвіртка і з'являються: Прокопенкова і Гордий.
Прокопенкова  веде велосипеда в руках;в, коротенькій  сукні
для велосипедної їзди.
Гордий  (хмарно, сердито). Ну, до побачення.
Прокоп. Як?! Ідете таки?
Гордий. Мені тут більш нічого  робити.  Провів, виконав обов'язок слуги, більш здається, ні на що вам не потрібний.
Прокоп. Страшенно я люблю, коли ви такий! Фрр! Але ж хоч спочиньте. Сядьте, спочиньте. А днина яка! Га? Сонечко яке! Хмаринки! Га? Ви!
Гордий. Ви з таким виглядом це кажете, ніби й день, і сонечко, і ці хмаринки усе вам належить.
Прокоп. Звичайно! А в вас хіба ніколи не було такого почуття? Все моє, весь світ! Ні? Ну, годі бурмоситись, в слідуючу неділю поїду з вами. Сьогодня з Лобковичем, а тоді з вами. Добре? По-їдемо по Горощенському шосе, в Га-лушківку молоко пить. Там у мене є чудовенька бабуся, по-хожа на мою матір. Вона мене донею називає.
Гордий. Їдемо зо мною!
Прокоп. Куди?! В Галушківку?
Гордий. В Фінляндію.
Прокоп. От тобі й маєш! Отце мені подобається! Та в мене-ж екзамени, любий Олексій Захарович, про це ж хоч подумайте.
Гордий. Після екзаменів.
Прокоп. А у вас жінка, діти.
Гордий. З жінкою я розійдуся. А на дітей робитиму.
Прокоп Чудно. І час ви чудний вибрали для цеї пропозиції. Боїтесь, що попередять вас? (Смієть-ся.)
Гордий. Авжеж боюсь! Цілком добре влучили. Ви-ж торгуєтесь. Ждете, хто більше дасть. Я даю все моє життя. Все, що маю. Капіталів нема, прохаю вибачення. Батьків поміщиків та професорів не мав.
Прокоп. Дуже шкода. Гроші — теж цінність. Та й не мала. Це ж і книжки, і музика, і сукні, і мебель, і спочинок. Чого тільки нема в цих поганих кружельцях! І страшенно паскудно, коли нема їх. Ну, розумієте сами, що ми будемо робити. От їдемо в Фінляндію. Чудово. Жінка ваша і діти зостаються тут. Ви заробляєте своєю журнальною й газетярською працею... Ну, скажемо, двісті рублів на місяць. Не більше, я гадаю?
Гордий. Досить пікантна любовна розмова! Модерна.
Прокоп. Ну, ні! Це старе, як самі гроші. Тільки одні — або брешуть, або дурні, а другі — чесніші й розсудливіші.
Гордий. О, то правда, — розсудливіші! Ні, Калерія Семенівна, я беру свою пропозицію назад. Вибачайте і прощайте, не маю часу.
Прокоп. Підождіть. Ну, що ви, Олексій Захарович, як гімназист якийсь. Ви серйозно, ну й я серйозно.
Гордий. Занадто ви серйозні! Занадто. От що погано. А з Лобковичем напевне так щиро про гроші не балакаєте? Ні?
Прокоп. А ви звідки знаєте, як я з ним балакаю? Балакаю так, як зо всіма, як з вами.
Гордий (саркастично).  Правдоньку ріжете?
Прокоп. Поки-що я маю доволі сили в собі, щоб обходитись одною правдою. Коли послабшаю, почну, мабуть, брехати. А поки-що... нема для чого.
Гордий. Яку ж „правду" ви  йому кажете?
Прокоп. Таку, яка є.
Гордий. Яку саме? Що, мабуть згодитесь стати жінкою... його грошей?
Прокоп. (сміється). От дурень! Та таку ж, як і вам: завоюйте мене, коли так мен.е бажаєте. Ро-зумієте ви це, чи ні? Що ви все вимагаєте? Візьміть, завоюйте! Зробіть так, щоб я не могла нічого хотіти крім вас. Будьте таким цінним, бажаним для мене, щоб я не могла, розумієте: не могла хотіти другого. От чудаки, їй-богу. Ніяк своєю старою, дурною, мужсько-власницькою психологією не можуть зрозуміти такої простої річи. Ну-да, я ціню, люблю людину за цінності. Що ж тут такого? Розумний, гарний, чесний, багатий, дужий, ніжний, все це важно. І всього цього я хочу. А ви про-понуєте тільки якусь одну частинку і вимагаєте, щоб я признала за вами і всі инші. Це нечесно. Власне, за грош п'ятаків хочете купити.
Гордий. Навіщо-ж ви... Навіщо ж ви дозволяли мені цілувати вам руки, обнімати вас, говорити про своє кохання? Навіщо?
Прокоп. Ах, боже, яке страхіття руки цілувать, про кохання говорить. Ну, обнімати ви мене, вибачайте, не обнімали. Хіба що силою, але ж я вам цього не дозволяала.
Гордий. А хоч би й руки? Ви-ж цим мені надію подавали. Ви показували, що не байдужі до мене.
Прокоп. А хіба я кажу, що байдужа?
Гордий. Але ж ви так само й до Лобковича не байдужі! І до Вукула, з яким і вчора, й позавчора як кажете, бачились?
Прокоп. Атож, не байдужа.
Гордий. У вас були любовники?
Прокоп. А вам яке діло? (Сміється.) Розлюбите, коли були? Не розлюбите, коли любите. А коли хочете бути любовником, то це вам помогти не може.
Гордий. Ви тільки законною жоною, супружницею хочете бути? Любовники не вигодно?
Прокоп. От дурний! Ну, чого ви  казитесь?
Гордий. Того, що ви холодна, жорстока, рощотлива жінка.
Прокоп. Ой.
Гордий. Так, ви рощотливі й холодні. При красі це додає вам страшної сили. Ви жорстокі й циніч-ні, але краса усе заступає. От ви, іменно, за грош п'ятаків хочете купити. За одну красу і чесність, і всі геройські якості купити. Ловко! У мене, — -як ви колись зводили сказати,- — мою жагучість любите, вона хвилює вас!
Прокоп, (весело-лукаво хитає головою). Атож.
Гордий. У Лобковича — його щирість, чесність. А у Вукула, мабуть, мускули? Так? І до всіх не байдужі. Але позаяк ні в мене, ні в Вукула нема грошей, то ясно, що переможе щирість Лобковича. І це зветься правдою?! Брехнею це зветься, розумієте! Звичайною, поганою брехнею! А „оцінка" ваша є проста продажність проститутки! От і все! Прощайте!
Прокоп. (тихо винувато). Ну, не треба мене лаяти, їй-богу-ж, це не так. Не йдіть, їй-богу, я вам правду кажу. Ну, який ви!
Гордий. Та навіщо я вам? Навіщо?!
Прокоп. Ну, не знаю. Підождіть.
Гордий. Хочеться, щоб я вбив себе або вас?
Прокоп. (кривиться). Ну от, знову ви гучні слова. А я серйозно хочу...
Гордий. Не гучні це слова! K чорту гучні слова! Мені нічого иншого не зостається зробити. Та зрозумійте ж ви, що я не можу так далі існувати! Дома у мене мовчазне пекло. Жінка — людина тиха і благородна. Але тим більше вона страждає. І головне — непевність становища! От, що найбільше мучить. Так або так, але кінець. От чого хоче й вона, і я. А який кінець? Який кінець я можу вибрати, коли я хворий вами? Я злюсь, я дивуюсь з себе, обурююсь, я розумом дуже добре бачу, що ви не любите, а в той час не можу не бажати вас, не надіятись, не ревнувати. Безглуздя якесь, а зробити нічого не можу. А ви кажете „гучні слова". Не до гучних слів мені. Мені виходу треба. Розумієте ви це? Вихід... або я збожеволію!
Прокоп. Ну, добре... Але що-ж можу зробити? Ну, я поїду. От скінчу екзамени й поїду. Два тижні потерпіть ще.
Гордий. Та не поїдете ви, а вийдете заміж за Лобковича.
Прокоп.  Ні, коли це треба, то я поїду.
Гордий. А зо мною не хочете поїхати? Підождіть, Кілю. Ніхто вас так не любитиме, як я. Чуєте? Ніхто. Ви знаєте мене, я не можу удавати, ви сами бачите, як я люблю вас.
Прокоп.  Олексій  Захарович,  але-ж для мене далеко важніше, щоб я любила. Зрозумійте ж, що я хочу любити. Я, я, я, а не мене!
Гордий. Ви любите мене. Так. Ви любите, але . ви боїтесь бідности,  злиднів.  Ви  хочете продати себе.
Прокоп. Ні, Олексій Захарович! А в тім, так, я хочу продати себе, але не тільки за гроші. Я не знаю, за що і як продам, але продам тільки тоді, коли буду вся, з ніг до голови хтіти цього. Підождіть! Може я схочу продати себе й за вас. Але в цей мент цього бажання нема. Ну, голубнику, не сердьтесь на мене, їй-богу, я не заслуговую. .Ви мені дуже подобаєтесь, але коли ви хочете через щось бути нещирим, то... мені стає нудно. А ви-ж такий розумний, живий...
Гордий. Словом: „не гарний, але симпатичненький".
На сцену викочується опука. І зараз-же за нею вибігає В у к у л з ракетою в руці.
Вукул (радісно): А-а, Калерія Семенівна! А ми ждемо. Доброго здоров'ячка. Що ви так пізно?
(Здоровкається з Прокопенковою й Гордим.) 
Прокоп. Хіба пізно? Ні, як-раз. Ну, як гра? Хто перемагає?
Вукул (дуже здивовано). Розумієте: Родіон Тимофійович! Уявіть собі! Га! Щось, розумієте, надзвичайне, сьогодня виробляє чудеса, їй-богу.
Прокоп. (дивиться дуже привітно, широко на Вукула, шукаючи його поглядів)- Хіба? А ви?
Вукул. А я як кінь сьогодня граю. Ні до чого. Страшенно досадно. Ну, я біжу, там ждуть. Приходьте туди швидше... Ну, та й гарні ж ви сьогодня! (Крутить головою, потім швидко піднімає опуку й біжить.)
Гордий. Надзвичайно галантний компліментодгилив.
Прокоп. Ну, до побачення, Олексій Захарович. Ви туди не хочете? (Лице їй розсіяне.)
Гордий. Я не хочу, але от ви, здається, не від того.
Прокоп. Ну, бувайте!
Гордий (бере її руку, не пускає). Чого ви так зблідли?
Прокоп. Зблідла? Хіба?..  Ну, пустіть, я піду.
Гордий. Чого ви так зблідли? Чого захапались? Цінності Вукула побачили?
Прокоп. Так, побачила. І хочу до нього. Ну, й що?
Гордий (ошелешено). До нього?
Прокоп. Так, до нього. Пустіть руку. 
Гордий (пускаючи).  Ідіть. 
Прокоп. Бувайте! (Іде за Вуколом).
Гордий непорушно стоїть і дивиться їй услід. Прокопенкова раптом повертає назад, підходить,  сідає на лаву, деякий  час сидить,  хмарно і  непорозуміло дивлячись перед себе.
Гордий стоїть так само. 
Прокоп. (стріпуючись, злісно). Нічого  не  розумію! От єрунда яка!.. Що ж це таке?! 
Гордий. Чого не розумієте?
Прокоп. (встає, тре лице руками). Чого не розумію? Голова крутиться! Розумієте? Ноги, руки слабнуть, в голові туман, серце пада кудись. І це щоразу, як він підходить до мене. Оцей нерозумний, добродушний, незначний чоловік! Розумієте ви що-небудь? (Рішуче.) Ні, це чорт зна що таке! Ні-ні, це ми ще побачимо. Прощайте. Я піду туди.
Гордий. Підождіть, я хочу...
Прокоп. Ні-ні, я не можу! Я хочу з цим покінчити! Не сердьтесь, приходьте завтра. (Швидко йде наліво.)
Гордий довго дивиться їй услід.
На терасу виходить Лобкович. Підходить до столу, випиває й непорушно дивиться в одну точку.
Гордий (бачить його, щось дума і раптом рішуче прямує до тераси. Виходить і говорить одривисто, понуро): Доброго здоров'я, Тимофій Наумович! Мені треба побалакати з вами.
Лобкович (байдуже). Драстуйте. Балакайте.
Гордий. Вибачте, що... що... А в тім нема за що вибачати. Річ в тім, що ваш син Родіон Тимофійович має намір женитися з мадемуазель Прокопенковою. Оскільки мені відомо, він матеріяльно залежить від вас. Це так?
Лобкович. Ну?
Гордий. Так чи ні? Коли залежить, я буду далі казати. Коли не залежить, мені нема про що говорить.
Лобкович. Залежить.
Гордий. В такому разі... В такому разі я мушу вас попередити, що Прокопенкова вашого сина не любить і хоче вийти за нього для грошей Вона сама мені це сказала. Сказала через те, що вона... що ми в близьких відносинах. Я до вас звертаюсь тому, що люблю її й що в моїх інтересах, щоб вона не вийшла за вашого сина. Але і в його інтересах, бо вона обманює його. Коли ви зичите доб-ра своєму синові, то... ви повинні знати, як бути в такім випадку.
Лобкович. А як це все неправда?
Гордий. Перевірте. Не давайте синові грошей і побачите, поки він не матиме грошей, вона не буде його жінкою, перевірте.
Лобкович. Перевірить, кажете? Вона в близьких відносинах з вами?
Гордий. Так.
Лобкович. Он як? (Живіше.) Перевірити? Так-так... Гм! Так-так... Добре, добре. Для грошей, значить? Йому сказати можна?
Гордий. Можна, але він не повірить. Я не раджу. Він скаже їй і вона муситиме хитрувати до кінця. Краще не казати. Просто перевірте.
Лобкович. Ага. Так?.. Гм... Все одно. Це добре. Це, знаєте, дуже добре! Дякую Вам, дякую. Добре, добре. Не можна, не можна. Неодмінно перевірю!
Гордий (з деяким непорозумінням погляда на нього. Потім рішуче, понуро): Ну, бувайте здорові. Я поспішаю.
Лобкович. Поспішайте, поспішайте, це добре. Бувайте здорові. Так-так, це добре. Антипович, Антипович! (Заклопотано іде в хату.)
Гордий  сходить з  тераси, дивиться в сад і,  нарешті,  рішуче й швидко виходить на вулицю.
Лобкович з'являється знов, швидко наливає й випиває дві чарки, одна за одною. Потім швидше, ніж звичайно, ходить по терасі, заклавши  руки за спину й мугикаючи. З саду виходять Родіон  і Прокопенкова. Ідуть швидко.
Прокопенкова оживлена, озирається назад, неуважна. 
Прокоп.  Але-ж  ви  не  сердитесь?  Не  сердитесь? Ні? Я поїду з вами завтра,  ні,  завтра не можу, а... а...
Родіон (в помітному піднесенню). Не треба, не треба призначати! Коли-небудь. Коли захочеться! Так?
Ну, от. Боюсь, що сідло для Вукула буде занадто низьке. Він трошки вищий за мене. Чи то так, не занадто, а трохи... (Кричить): Вукул, швидше! Сідло спробуйте!
Прокоп. Вукул, швидше! Годі вам... Родіон Тимофійовичу, у вас насос є? Мій попсований...
Родіон ( біля велосипеда). Є, Є! І добре функціонує. Чудесно. А шини надуті у вас?
Прокоп. Надуті, надуті! Але ви не сердитесь?
Родіон. Та ні ж бо, ні! Господи! Та я... Ex, ви! Ex, ви! Та з ким хочете, як хочете! Бо коли хочеться, Кілю, то... що ж тут? Ну, ви можете не поїхати. Можете, але...
Прокоп. (озираючись, не слухаючи). Та швидше ви, незграбо! Я палаю від нетерплячки перегнати вас!
З'являється Вукул, в піджаку,  поправляючи краватку.
Родіон. Вукуле, сідло спробуйте. Чуєте? Чи не високо? Чи той, не низько? (Подає велосипед.)
Вукул. А ось зараз. (Пробує.) Чудово! Якраз. Як улипло. (Добродушно сміється). Ну, їдемо, Калеріє Семенівно. Бувайте поки що. Родіон Тимофійович, ми, мабуть, пізненько вернемось, то я велосипедик вам завтра заведу. Добре?
Родіон. Коли хочете, коли хочете.
Прокоп. Через що пізно?
Вукул. А що-ж ви собі гадаєте? Заїдемо куди-небудь, закусимо,  поки  те та се,  то  й  вечір. Я вас хутко не одпустю, не бійтеся. Ну? Гайда! 
Прокопенкова деякий мент стоїть  непорушне, поклавши  руку на велосипед.
Вукул. Ну ж бо, Калерія Семенівна. Що ж ви?
Прокоп. (дивиться на Родіона з блідим усміхом). Нічого не розумію. Єрунда якась. Не їхати хіба? Га? Вже не хочеться чогось. 
Родіон. Чому? Ну, от ще! Чому не хочеться? Дайте спокій, їдьте.
Вукул. Як?! Не хочеться? (Іде до Прокопенкової, бере за руку вище ліктя.) Ні, це вже вибачайте. (Ніжно й грубовато.) Прошу, прошу! Нема чого. (Веде.) Ну, от. А то „не хочеться".
Прокоп. (покірно йде, зупиняється). Чекайте. Пустіть руку. Фу, душно стало! (Шукає хустку, спи-рається на велосипеда.) Стомилась я ніби.
Вукул. Уже стомились? Е, вибачайте! (Знов підхоплює під руку й веде).
Прокоп. Ну, їдьмо! (Швидко йде вперед.) 
Родіон  стоїть  і дивиться їм услід. Потім сідає на  лаву, весь час чудно посміхається.
З саду, задихавшись,  швидко виходить Ольга, за нею Ш е л у д ь к о.
Ольга. Куди вони пішли?
Родіон. Поїхали кататись.
Ольга. І ти йому свій велосипед дав? Сам підвів? Сам?
Родіон. Сам.
Ольга (регоче) 3 тебе чудовий муж вийде! Чудовий! Ух, ти! Ганчірка, бовдур!
Родіон. Ольга, не будь смішною.
Ольга. Я смішна?! Я?!
Шелудько. Розуміється, ти смішна! Як-же ти допустила, що вони поїхали? Як? Дожени, верни, зупини. Олесю, швидше! От велосипед. Прошу. Швидше. Ах, ти, господи!
Ольга. І візьму! І візьму! Подай сюди велосипед! Ти! Подай!
Шелудько. Слухаю, слухаю! (Біжить до велосипеда.)
Ольга. Ух, ви! Ви тільки на те й здатні, щоб велосипеди подавать. Ганчірка! (Повертається і в гніві йде назад у сад.)
Шелудько. Олесю, куди-ж ти? А доганяти? (З велосипедом поспішає за нею.) Олесю, я ж подав, їдь, дитинко. Дожени їх, поганих! Олесю! (Зникає наліво.) Родіон сидить, посміхається.
Лобкович. (що весь час слідкував за сценами в саду). Родіоне!... Іди сюди.
РОДІОН (легко, жваво підводиться й весело йде до батька). Що скажеш, тату?
Лобкович. Сідай, побалакати треба.
Родіон. Невже серйозно? Я сьогодня в такому настрою, що, мабуть, на серйозність не здатний. Занадто вже хороший день! П'яний якийсь... Ну, все одно. Спробую. Тільки не довго? Га? Щось мені не сидиться. А ходити можна? Хочу рухатись.
Лобкович. Посидь. Очі чого червоні? Не спав?
Родіон. Не спав. Ну, в чому річ? Викладай. (Любовно обіймає батька.)
Лобкович. Ти хочеш женитися на цій... дівчині?
Родіон. Хочу, батьку.
Лобкович. А вона?
Родіон. А вона.. Вона ще не хоче. Так і чув, що про це розмова буде! (Сміється.)
Лобкович. Не хоче? Гм? Через що?
Родіон. Через що? Значить, не любить так, як треба. Але, до речи: ти гроші мені даси завтра? Я квартиру все-ж таки на двох лаштую. А раптом полюбить? Га? (Сміється.) Раптом візьме, та й полюбить!
Лобкович. Ти чого такий радісний?
Родіон. Силу велику чую! Колосальну силу! Все ні по чому, батьку! Ти що: бачив, що вона з цим поїхала кататись? Так? Та він-же щеня проти мене! Що гарний? Так є ж сила більша за красу. Хай їде, хай! Побачимо! Комик!
Лобкович. Так. А грошей я тобі не дам.
Родіон. Через що? 
Лобкович. Не можна тобі на цій дівчин женитись.
Родіон. Чому так? 
Лобкович. Не любить тебе. 
Родіон. Як не любить, не женюсь. 
Лобкович. Непідходяща.
Родіон. А це ми побачимо. Поживемо, придивимося. Підійдемо — добре. Не підійдемо — що ж робити.
Лобкович. Знов свою дурницю? Не вінчаючись хочеш жити?
Родіон. Поки вияснимо, батьку. Навіщо зв’язувати себе без потреби?
Лобкович. Дурниця! На такий шлюб згоди не дам.
Родіон. Та що тобі сьогодня, тату? Вчора ще ти не так ставився до цього питання.
Лобкович. Вчора, вчора! Вчора теорія, а сьогодня діло.
Родіон. Так і треба, мені здається. Що кажеш, те й роби. А то для якого-ж чорта теорія.
Лобкович. Добре. Дивлячись, які теорії. Та й взагалі ця... Прокопенківна до тебе не підходить. Ніяк.
Родіон. Мені чи тобі, батьку!
Лобкович. І мені, й тобі. Не дам грошей, і не підійде.
Родіон. Підійде. Все одно підійде. Та що з тобою, їй-Богу, батьку? Чого раптом таке?
Лобкович. Того, що негарні річі взнав про неї. Обманює тебе. На гроші твої ласиться. Лю-бовників мала. І має. Та й сам бачив.
Родіон (добродушно сміється). Ну, я бачу, що розмова справді серйозна. Звідки ж ти взяв ці річі?
Лобкович. Моє діло.
Родіон. А я не мав любовниць?
Лобкович. Дурниці! — не з хлопчиком балакаєш!
Родіон. Слухай, батьку, я не пізнаю тебе сьогодня. Їй-Богу. Вчора ще ти...
Лобкович. Вчора, вчора! Вчора одно, а сьогодня друге. Вчора про любовників не знав.
Родіон. Та які любовники.
Лобкович. А от такі,  як от цей, що поїхав.
Родіон. Нісенітницю ти, батьку, плетеш, вибач мені.
Лобкович. А блідий чого? Чого блідий? Сам віриш.
Родіон. Та що з того, що були чи не були любовники? Мені яке до того діло? Мене вона любить? Коли любить, то ніяких любовників не буде. А що були, то це ще й краще!
Лобкович. От як? Навіть краще?
Родіон. Щоб ти знав! Значить, з одвертими очима вибиратиме. Сама може бачити, що бере.
Лобкович. А чого-ж ти блідий? Чого хвилюєшся? Коли краще, так радій.
Родіон. Блідий того, що... спадщина батьків гарчить в мені! Задоволений? Так, блідію, коли тільки думаю про це, признаюсь. Але ось тут же зараз... Сміюся з цього! (Сміється, ходить.)
Лобкович. Ну, годі. Вибачай,що потривожив. Іди, грай. Потім.
Родіон. Мені плювать на вашу жіночу „честь". Не в тому честь жінки, що були чи ні в неї любовники, а в її людському достоїнстві, в її людських якостях! Мені в ній не „честь" її потрібна, а жона, а людина, з якою я хочу дружно й честно прожити життя і дітей родить.
Лобкович. Я тільки раджу.
Родіон. Добрі мені поради! Та й пізно ти схаменувся радити, батьку, пізно. Це треба було робити п'ятнадцять — десять літ назад, як я ще вступав у життя. Та й не тобі, прости мене, радити. Не тобі! Коли ти сам не міг збудувати свого життя, то не маєш права радити. А тим паче так, як ти це робиш. Подивись на життя Насті, Ольги. Чого ти не порадив їм улаштувати своє життя так, щоб не було у них цеї каторги? Чого?
Лобкович. Про це у матери їхньої питай.
Родіон. А ти їм хто? Не батько? (Лобкович хоче ніби крикнути щось,  але спиняє себе, швидко на-ливає коньяку і п'є.)
Родіон. А чого-ж ти сам склав нашу родину так, що всі живемо ворогами? Чого?
Лобкович. Родіоне, годі, замовчи!
Родіон. Ні, не замовчу! Я давно збирався сказати це тобі та матері, та жалів. Ви як нас родили? Як? Будучи ворогами? Ненавидячи одно одного? Знаю! Все знаю Ви закохались, повінчались і ду-мали, що все зробили для того, щоб мати право родити дітей. Так? І нас так учите?
Лобкович. Годі, кажу, Родіоне! Іди собі.
Родіон. Ні, я не піду! Але коли я спробував сказати матері, що вона губить Олімпіяду, звязуючи її з людиною невідомою їй, то мати висміяла мене і аж розлютилась. Вона вважає диким і безум-ним вибирати собі товариша на все життя, узнавать його, перевіряти перед тим, як родити з ним дітей. Це дико, по-вашому? А не дико, не злочинно родити дітей з людиною чужою, незнайомою, часто ворожою й ненависною? Не злочинство? Ні?
Лобкович. Ти не можеш нас судити!
Родіон.  Ні, можу!  Можу й маю право!  Маю право, бо ви багато одняли у мене.  Можу,  бо й
тепер однімаєте.  Тепер,  коли я гірким досвідом, стражданнями, поневіряннями  виробив собі  свої правила, ви забороняєте мені жити по них, насилуєте мене. От ви, батьки, ви дійсно не маєте права судити нас, бо ви нічого в цьому відношенню не зробили: ви примушуєте нас, дітей, рока-ми вчити ніколи й нікому непотрібні різні латинські та грецькі мови, ви десятки літ, — десятки літ! — вчите нас, щоб ми могли потім мати службу, писати якісь папірці, а для того, щоб улаштувати свою сем'ю, щоб могли вибрати людину, з якою треба прожити все життя, цього ви нас ні одно-го дня не вчили. Подумай сам, подумай: чи не жах це? От ти, професор, тридцять літ ти вчиш студентів всяких юридичних хитрощів, хоч би раз ти сказав цим хлопцям, як треба шукати дружину, що треба для цього знати, вміти, що треба їм, щоб не покалічити ні свого, ні чужого життя. Ніразу ж не сказав? Правда? Ні ти, ні другий якийсь професор. Такої науки немає у вас в університеті? Правда? Навпаки: ви, батьки, ви вважаєте себе достойними похвали, коли пускаєте до шлюбу своїх дітей цілковитими неуками, невинятками. Це зветься у вас „чистотою, незайманістю, свіжістю". Та я, що шукаю у своєї жінки свідомости, щирости, святости в акті рождіння дітей, я в вашій „чистоті" тільки зло й злочинство бачу! Так, злочинство! І через те я сам не хочу бути ні злочин-цем, ні каторжником, який родить дітей каліками! Мої діти будуть... Що з тобою?!
Лобкович  поклавши  голову на руку  що лежить на  столі, беззгучно ридає.
Родіон. Тату, дорогий мій, близький, рідний, прости ти мене, подлого, прости, ради бога! Тату!... Батьку!
Лобкович  маха рукою, щоб Родіон ішов собі. 
Родіон.  Ну, прости  Забудь.  Я схвилювався. Це моє боляче місце. Не хотів тебе образити. Тату! Лобкович (Стихає. Встає, одвернувшись). Нічого. Випив зайве. Не звертай уваги... Ти маєш ра-цію у мно-гому. Роби, як... вважаєш чесним... Але, пам'ятай. Як коли-небудь... Словом, пам'ятай. (Іде в дім.)
Родіон схвильовано ходить по терасі.
З  улиці  з  велосипедом у  руках  з'являється  Прокопенкова,  весело кричить:
- Добридень! Уже приїхала! Швидко, правда?
Родіон (збігаючи). Через що? Що трапилось?
Прокоп. Нічого. Скучно стало. Я взяла та й повернула назад. Ух, Вукул десь там, мабуть, лютує, шукає мене. Хай! Ми, разумієте, поїхали наввипередки. Він випередив. А мені вже й раніше нудно стало. От я взяла, потихеньку й повернула назад, та й гайда додому. Добре зробила? Добре?
Родіон. Гм! Коли-б це ви зо мною зробили, я сказав би, що не зовсім добре.
Прокоп. А коли з Вукулом? Га?
Родіон. Та й з ним... не варто-б.
Прокоп. А ви ревнували? Признайтесь. Ревнували?
РОДІОН  (уникаючи її погляду).  Ну, що ви!...
Прокоп. Ох, брешете! Я ж бачила ваше лице, а надто посмішку. Знаєте: Олексій Захарович раз-у-раз грозиться вбити і ніколи не вб'є, а ви ніколи не грозитесь, а швидше вб'єте.
Родіон  (злякано). Ну, що ви? Дурниці!
Прокоп. Правда. Знаєте, коли я оце їхала,то раптом згадала ваше лице й особливо оцю посмішку. І тут же подумала це. Уб'єте.
Родіон. Ну, що ви, що ви? А через що скучно стало?
Прокоп. Ах, яке ловке питання! Через щось! (Бере його руку й гладить.) Як у вас сьогодня страшенно очі блищать. І це я згадала на велосипеді. І страшенно захотілося до вас Нудно мені якось з ними, швидко стомлююсь. Скажіть, Родіоне Тимофійовичу, ви справді щирий чоловік і такий... такий, яким виказуєте себе? Чи ні? Правду мені скажіть?
Родіон. Через що ви це питаєте?
Прокоп. Так. Потім скажу. Скажіть спершу ви.
Родіон. (помовчавши, тихо). Ні, не такий, Калерія Семенівна. Це та посмішка навела вас на це питання?
Прокоп. Атож.
Родіон. Ні, не такий. Хочу бути таким. Всею душею не хочу бути таким, як батьки. А чи досить же цього? Не знаю. Ex, Калерія Семенівна! Все життя я борюсь з собою. "Ви знаєте, я раз трохи в ма-нахи не пішов. Правда! Два роки толстовцем був. Океан води вилив на себе по системі Кнейпа й инших. Цілий рік що-ночи години по три простоював голими коліньми на" дрібних камінцях. Все виганяв із себе духа батьків. А в один прекрасний день візьму і... Ну, добре. Ходімте грати.
Прокоп. Ви - чудний. Знаєте: ви — чудний! Я тільки сьогодня, оце тепер зрозуміла це. Знаєте, я ніяк не можу забути вашої посмішки й очей. Не можу передати, що я побачила, але, розумієте, стоять вони переді мною. І зовсім ви инший. І уявіть: кращий. Атож, кращий.
Родіон. От і Вукул!... Шкода. Ну, потім поговоримо. Добре?
Прокоп. Добре!
З'являється Вукул.
Родіон. Що Вакуле? А де ж Калерія Семенівна? Загубили? Га? Ex, ви ж!
Вукул (сердито). Нічого я не загубив! Це вона мене загубила.
Прокоп.  А навіщо погнались вперед? 
Вукул. Так ми ж хто швидше!
Прокоп. Ну, от я швидше й приїхала... додому!
Вукул. Еге, швидше. Ну, чекайте. Я  помщуся.
Прокоп. Як саме?
Вукул. Побачите.
Родіон. Ану, Вукуле, хочете силу спробувати? Га? Давайте, хто кого подужає. Об заклад іду, що подужаю: іде?
Вукул. Як?
Родіон. А от так. (Сіда біля столу і ставить на нього руку ліктем до столу.) А ви сідайте навпроти й теж так. Потім, хто чию руку покладе на стіл.
Вукул. А? Це? Ну, програєте.
Прокоп.  Ану! Ану!
Родіон. А що, як не програю? А чую, що не програю. Вчора програв би, а сьогодня, здається, нізащо. Навмисне хочу спробувати. Самому цікаво. Ну, давайте руку. Так.
Вукул. Чекайте... Ну, так. Добре. Готові?
Родіон. Готов. Можна?
Вукул. Ex! (Дуже напружується.) Ач, чорт.!.. Справді... Здорово!... Ні, жартуєте... Ач... ох!.. Диви, диви!.. Фу, чорт!
Родіон нахиля його руку до столу.
Прокоп. Браво, Родіон, браво! Ух, гарно!
Родіон. Ще раз?
Вукул. Це — піджак. Я скину. Чоррт! Ну? 
Тиснуть. Вукулова рука тремтить і падає ще швидше.
Вукул (розтеряно, здивовано дивиться на Родіона). Та ви що?!
Родіон (сміється). Нічого. Не помилився. Може поборотись хочете?
Вукул. Ну, це вже той... Хочу! Давайте! От це давайте!
Прокоп. Але-ж ви, Родіоне, теж скиньте піджак!
Родіон.  Розуміється.  Там,  на полянці?  (Киває наліво.)  Добре! Бережіться,  Вукул,  осоромитесь і тут. Сьогодня у мене скажена сила. Сам дивуюсь. 
Вукул. Добре, добре. Ходімте! 
Родіон. Ходім!
Прокоп. Я почуваю, що Вукул осоромиться. Осоромиться, осоромиться!
Всі йдуть у сад.
Виходить нянька з дитиною.
Няня. Дяді й тьотя пішли. Куди дяді пішли Ладю? Га? Дяді? Бачиш, пішли? Що будуть робить? Бач, піджаки на землю покидали. Ходім, Ладю? Ладю?
Помалу зникає в саду.
Якийсь мент нема нікого. Ледве чути голоси й сміх Прокопенкової. З улиці, огинаючись, показується Вовчанський. Озирається, приглядається і швидко йде в кущі. Павза. Чується несамовитий крик няні. Вибігає Вовчанський. На руках у нього Ладя. Пробігає на вулицю, чується чохання і рявкання автомобіля.
Няня (вибігаючи за Вовчанським). - Ой, Ґвалт! Рятуйте. Ой, боже ж мій! Ладечка!
З будинку вибігають H a c т а с і я, потім Устина Марківна і Антипович..
Настасія. Що? Що? Що? Де Ладя?! Ладя! Ладя! А-а-а!! (Біжить на вулицю.)
Няня. Ой, боже ж мій! Ой, боже-ж мій! 
Вибігають: Родіон, Вукул, Прокопенкова. Родіон хапаа велосипед і біжить з ним на вулицю. 
Няня. Ой, боже мій! Ой, боже ж мій!  (Стоїть і труситься від жаху.)
ЗАВІСА
ДІЯ  ТРЕТЯ
Вечір.  Вітальня у Родіона. Речі в  непорядку, — квартира тільки лаштується.  В кутку стоять згорнуті  килими; фотелі не на місці; квіти обмотані білим.
В хаті: Родіон, Настасія, Ольга, Вовчанський. Родіон  стоїть  біля  стінки,  склавши  руки  на грудях,  посміхається.
Настасія (кричить Вовчанському). Ти гірше звіря, гірше!
Вовчанський (на підпитку; в пальті; капелюх на потилиці; руки в кешені штанів; регоче). Пра-вильно! Цілком Правильно! (Раптом поважно, наказуючим тоном:) Ну, слухай, ти! От моє останнє слово; вексель папахена в двадцять тисяч. Це гарантія, що не вкрадеш Ладьку. І негайно забирай свої речі й переїзди до мене. Раз-два! Опля!
Настасія. Ох, Євгене, гляди: я піду! Але щоб тобі погано те не вийшло.
Вовчанський. Що?  Вб'єш? (Сміється.)  А признайся, і зараз маєш в торбинці револьвера? 
Родіон теж сміється, але інакше.
Ольга (до нього): А ти чого смієшся? Ти?
Родіон. Ви з мене, а я з вас.
Ольга. Це смішно? Так?
Родіон. Дуже!
Шелудько (вбігає, захакавшись). Спізнився Я? Га?.. Драстуйте. Затримали. Ну, що? Як на „нейтральному ґрунті"? Як рішили? Га?
Ольга. Як? Спитай он у нього, ач який: Тепер який! Забув, як лащився тоді!
Вовчанський (регочеться). Ні, не забув, Олесю, не забув! Пам'ятаю. Я ж казав, що згадаю. Ну, Насте? Хочеш з сином жити? Будь ласка!
Шелудько. Он як? Значить, цілковита згода?
Ольга. А якже! Вексель вимагає в двадцять тисяч. На случай піде з сином. А сам навмисне таке пекло їй зробить, що вона на другий же день утече. Він двадцять тисяч стребує і знов украде дитину. Для цього й кличе!
Вовчанський. Так, для цього самого! Ну, Насте?
Настасія (сидить деякий час мовчки, непорушне дивлячись в землю, потім підводиться, підходить до Вовчанського й говорить сумно, задушевно, м'яко): Євгене, давай кінчимо оце страхіття. Ну, я винна, ну, прости мене, забудь. Я теж прощаю все. Господи! Та невже ми не можемо бути людьми?! Євгене, голубчику, їй-богу, давай забудемо все! Га? Не можна-ж так! Ради Ладі! Чекай, Чекай! Ну, хай ми вже не зможемо так жить, як колись, нехай. Але ж можемо ми жити, як люди. Ми ж любимо свою дитину. Любимя ж? Ну, й давай жити для цеї любови, для Ладі. Євгене, ти ж не зла людина, ти... ти ж можеш бути хорошим, сердечним, добрим! Що ж робити? Не зійшлись ми, не випало нам в особистому життю. Ну, й бог з ним! Будемо для сина жити. Ну, Євгене?
Вовчанський (спочатку вражено, іронично посміхається, потім вдивляється в Настасію і слухає з серйозним дивуванням). Гм! Не розумію... Нічого не розумію! Що значить цей сон?
Настасія. Євгене! От при всіх даю тобі моє велике слово: більше не заваджатиму тобі жити. Живи, як хочеш. Чуєш? Буду тобі товаришем і матір'ю твого сина. Тільки! Більш нічим! Слова від мене не почуєш. Тільки не треба більше воро-жости, боротьби, підозрілости. Я стомилась, не мо-жу більше. Та й ти ж стомився. І тобі треба спочинути. Спробуємо, Євгене! Добре?
Вовчанський. Чудно! Надзвичайно чудно. Ти все це серйозно?
H а ста c і я. Серйознішими хіба що мертвяки можуть бути, Євгене. Ну, годі. Давай простягнемо руки і... будемо жити по-людськи. Ми ж колись любилися, Євгене! Згадай перші роки. Згадай, як ти мене Натою звав. Було ж це? Чому ж хоч вдячности не може бути у нас тепер? Хоч тіни чуття, хоч теплоти? Ну, давай хоч спробуєм, Євгене! Ну, давай! Вовчанський мовчки, пильно, допитливо вдивляється в Настасію.
Настасія. Ти не віриш мені? Не розумієш?
Вовчанський (мовчить). Чудно! Навіть не віриться. Гм! Так, кажеш, спробувати? А як обманеш?
Настасія. Ex, Євгене! Та хіба-ж ти не чуєш в моєму голосі справжньої правди? (Обережно бере
його за руку,  гладить  по  плечі.)  Та  в  чому ж  я  можу обманути  тебе?  В чому?  Я чесно  і прямо  кажу тобі: ми не можемо  жити без своєї  дитини,  значить,  давай  жити разом.  Та невже ж ми, інтелігентні, не глупі,  не злі  люди,  не  можемо  найти способу жити без ворожнечі? Що-ж це таке? Родіон слухає серйозно, часом хоче щось  сказати, але стримується, чекає.
Вовчанський. Дуже чудно!... Дозвольте мені, панове, сісти, я ніби... той... Ви вибачте, панове, що я трохи в такому стані...
Настасія і Ольга (поспішно підставляють йому стільця). Ось. Сідай.
Вовчанський. Дякую. (Сідає. До Родіона, хитаючи на обстановку.) Окремо житимеш?
Родіон. Окремо, Євгене.
Вовчанський. Так. Ну, що ж?... Так дуже ти мене здивувала, Насте. Навіть раптом ослаб. 1 знаєш чим? Голосом твоїм. Давно я такого голосу не чув у тебе. Навіть запахло тобою. їй-Богу! Пам'ятаєш, як ти перші роки пахла? Ти прости, що я так при всіх. І взагалі за многе прости. Що ж ти стоїш? Сядь і ти. От тут-о поруч. От так. Ну, подивись на мене. Це ж ти? Га? Ти, ти. (Бере руки Насті.) Я, панове, хвилююсь, але ви не смійтеся. Несподівано, розумієте. Ішов сюди і думав, що на вік уже розійдемось ворогами, а раптом так несподівано...
Родіон (теж схвильований). Тим краще, Євгене! Тим краще! Я дуже радий. Ти, Насте, молодця!
Шелудько. Брраво, Насте! Браво. Вітаю. Панове, я навіть пропоную викликати старих або до них піти. І сприснути. Правда, Євгене?
Вовчанський. З охотою!  Я з охотою...
Ольга    (простягає   руку  Вовчанському).   Прохаю вибачення і прощення,  Женю.  І дя-кую,  дякую!...
(Міцно стискає руку, потім в пориві чуття цілує його.)
Вовчанський. Господи! Це так несподівано, що... Я навіть не знаю... Ex, Нато, Нато! Нещасні ми з тобою. Забути б усе, вернути старе, почати все спочатку! Та чи вернеш?
Настасія (м'яко). Спочатку? Ми вже раз починали, Євгене, спочатку. Може, тепер краще вже якось инакше? Га?
Вовчанський (насторожуючись). Себто, ти хочеш сказати, що не віриш мені?
Настасія. Я вірю, Євгене, даю слово, вірю! Але чи можеш ти змінитися? Я цього не вимагаю, не вимагаю. Бог з тобою, будь таким, який ти є. Але ж не вимагай і від мене, щоб я змінилась. Це неможливо. І через те, коли все знов почнемо так, як ішло спочатку, то знов прийдемо до цього самого. Так от, я кажу, може краще далі вже йти? Щоб розчарування не вийшло?
Вовчанський. Так. Розчарування. Правда: Старого не вернути і змінить себе неможливо... Прав-да? Так для якоґо ж біса нам жити разом, спитатися?!
Настасія. Для сина, Євгене.
Вовчанський. Для сина вже жили! А потім одного прекрасного дні не вподобалось, взяла сина та й фіть - бувайте здоровенькі!
Настасія. Євгене присягаюсь тобі!...
Вовчанський. Е, присягаюсь! І я присягався, і ти присягалась. Це ми вже знаємо. Ні! Старого не вернути. Треба по-новому. (Встає.) А коли по-новому, так давай вексель. Тоді будь ласка.
Настасія. Та яке-ж це довір'я до мене, коли вексель?!
Вовчанський. А таке саме, як у тебе до мене. Ти не віриш, що я можу змінитись. І я не вірю, що ти змінилася. А гарантії мені все ж таки треба.
Родіон. Ex, панове! Та невже ж ви не можете... А в тім, правда... (Маха рукою, змовкає й посміха-ється.)
Настасія.  Євгене,  не треба, не треба ніяких векселів! Повір-же ти мені! 
Вовчанський  (гостро).  Не вірю! Вексель!  Це вірніше. Даєш?
Настасія  (схоплюючись).  Ні! Нізащо! Ти хочеш  звязати  мені  руки  й  ноги  цим  век-се-лем? Так?  Рабою  своєю  безодмовною зробити? Ні!
Вовчанський. Як ні,то й ні. Як хочеш? А я, було, повірив. Подумав ще: дасть вексель, згодиться, — значить, усе щиро було. А насправжки виходить, те саме. Прощайте, панове. Мерсі і до побачення! (Іде з хати.)
Настасія. Євгене! Підожди! Вовчанський в дверях, не обертаючись,  маха рукою й виходить.
Ольга (палко, з обуренням). Ну, розуміється, йому тільки вексель хочеться! Це ясно! Мерзотник!!!
Шелудько. Занадто сильно висловлюєшся, голубонько.
Ольга. Ах, з вами ще не так треба!
Шелудько. Ще не так? Гм! Здається, далі було б уже й не зовсім цензурне.
Настасія. Ольга! Мама нікуди не мала йти з дому?
Ольга. Ні, нікуди. Чекає на нас. А що?
Настасія (Родіонові). Можна поговорити в тебе по телефону?
Родіон. Будь ласка! (Веде її в кабінет.)
Шелудько (злісно до Ольги). Слухай, ти! А ти що ж це, забула умову нашу? Га?
Ольга. Яку ще умову?
Шелудько. Яку? Не знаєш? Ти навіщо своєму любовникові, Вукулові цьому, розказала? Га? Ми про що вмовлялись? Він при всіх робить мені натяки, що моя жінка мусить матилюбовників, бо чоловік не може бути мужем. Це що?!
Ольга. Нічого я йому не розказувала, забирайся ти собі! А ти не налазь! Ти чого раз-у-раз налізаєш? Чого перед всіма виставляєш, що він мій любовник? Ліберала удаєш? Мене розпутницею виставляєш? Будь ласка! Сам винен, та й ще...
Шелудько. Почекай, я з тобою побалакаю! . 
Входить Родіон.
Родіон. Ти-ж чого так запізнився?
Шелудько. Задержали. А я так і ждав, що нічого у них не вийде. І ніколи не вийде. Все лихо в тому, що ви, Лобковичі, ревниві, як чорти. За виїмкою хіба Родіона. Та й той принципіяльно. 
Ольга. Що верзеш?! Настя ревнива і через те...
Шелудько. Іменно! В цьому й уся біда. Вона вимагає, щоб Євген тільки її любив. А він звичайно...
Родіон сміється.
Шелудько. Ти чого?
Родіон. Нічого, Смішні ви слова, панове, вживаєте. „Любив"! Ну, хіба ж можна казати про любов у вас? Хіба ви знаєте, що це таке? А тільки й чуєш: „Любов, люблю, любить". Кощунствуєте ви, панове!
Ольга. Ну, поїхала філософія! Мені нема часу. Прощай. (До чоловіка.) Ти йдеш?
Шелудько. Іду, іду. Мені з тобою, голубонько, ще побалакати треба.
Ольга (йдучи, зневажливо).  Прошу!
Шелудько. Прощай, серце. Гніздечко готуєш до семейного щастя? Га? До справжньої любови?
Родіон. Так, серденько, Іменно до любови, до справжньої любови.
Шелудько. Диви! Гляди лишень, щоб не помилитись. Це буває. Прощай, ніколи! (Вибігає.)
Родіон сам. Посвистуючи, переставляє меблі, приміряє картини, як повісити. Швидко входить Прокопенкова. Вигляд їй трохи  збентежений.
Родіон. А, нарешті! Нарешті! Так це так шість годин? Уже вісім? Га?
Прокоп. Не могла. Я на одну хвилиночку, сказати, що не буду.
Родіон (тим-же тоном). Що таке? Через що?
Прокоп. Розмова з Гордим. Чекає мене тут біля дому, завтра прийду. (Нашвидку оглядає.) Ви сами порядкуєте?
Родіон. Зовсім завтра? Зовсім?  .
Прокоп. Як зовсім?! Нічого подібного. Через що зовсім?
Родіон. А чому ні?
Прококоп. Який ви чудний сьогодня. Чого ви такий радісний?
Родіон. Радісний? Ха! Це не те слово. Захват — от це слово! Страшенний захват, екстаз, раювання!
Прокоп. Через що?
Родіон. Через що?... їй-богу, не знаю, через що. Але такий захват, що навіть, самому моторошно.
Прокоп.  Очі у вас справді, якісь... моторошні.
Родіон. Правда? А знаєте, чому? Знаєте? Ні? Тому що... ви існуєте на світі! От чому! Ідіть, ідіть, розмовляйте з ким хочете! Розмовляйте, гуляйте, цілуйтесь. А будете ви моєю! Правда?
Прокоп. А диви! Через що?
Родіон. Та через те, що... А чому ні? Ну, чому? Боїтесь, що не підійдемо, що нічого не вийде? Так?
Прокоп. І це трохи.
Родіон. І це? А головне все те саме? Щоб „без остатку" потягло? Потягне! Потягне, Кілю! Ідіть, розмовляйте!
Прокоп. Не боїтесь?
Родіон. Нічого не боюсь! Навіщо ж цей захват у мені? Навіщо? Через що?
Прокоп. А як я візьму та сьогодня-ж поїду з ним у Фінляндію? Га?            
Родіон (мовчить). Ні! Не може того бути! З ним не поїдете. Він — не той.
Прокоп. Чому не той? А коли той? А коли я зайшла з вами попрощатись?
Родіон. Попрощатись?... Серйозно?
Прокоп. Ага!
Родіон. Ніколи не по... (Зупиняється, розтеряно дивиться на Прокопенкову.)
Прокоп.  Що таке? Роді он (тихо). Думка випала.
Прокоп. „Як випала".
Родіон Так. Знаєте, як буваєинодів надрукованому рядку порожнє місце — це в наборі підчас друку випали літери. Отак і в мене раптом буває. Все добре і вмить — пустота, абсолютна, біла пустота. Потім знов усе, як слід. Ну, це дурниці! Так про віщо ми говорили? Ах, так! Виїжджаєте, значить?
Прокоп. Ах, не знаю! Слухайте, я хочу вам сказати... А в тім, не варто. Ну, бувайте. Він чекає. Може ще бозна чого наробити там. Завтра! (Біжить до виходу.)
Родіон. Жду! (Знов швидко, в піднесенню ходить по хаті, насвистує, переставля меблі.)
Входить Настасія.
Настасія. Ті вже пішли?
Родіон. Давно!
Настасія. Родіоне! Ти дав-би мені грошей, коли-б я попрохала тебе?
Родіон. По-перше: їх немає у мене. Друге: дивлячись на віщо.
Настасія. Діло не твоє, навіщо. Дав би чи ні.
Родіон. Швидше всього ні.
Настасія (злісно й погрозливо). Ні, даси! Коли ти чесний чоловік, то даси! Чуєш? Чуєш? Прощай! (Вибігає.)
Родіон сміється,  підставля драбинку до  стіни, бере картину й виміряє. Швидко входить  Гор-дий.  Вигляд дуже піднятий.
Гордий. Доброго здоров'я. Я вам перешкоджаю?
Родіон. Доброго здоров'я. А ні трошки. Що сталось? Що-небудь з Калерією Семенівною?!
Гордий. Ні-ні, нічого. Я до вас. Я -… особисто... (Раптом гаряче, з нотками ридання.) Родіоне Тимофійовичу! Спасіть мене, спасіть!
Родіон. Я? Вас?! З охотою, коли, розуміється...
Гордий. Одступіться од Калерії Семенівни. Почекайте, дайте мені все сказати! Вона вас не любить, ви їй так само подобаєтесь, як і я. Ви не сердьтесь на мене... А в тім, не до того тепер! Але ви — багаті, а вона боїться бідности! І вона вибере вас. Чекайте! Я не докоряю, не вимагаю, я благаю, розумієте: паскудно, мерзотно, подло благаю! Я згоден, так, як чоловік вашої сестри, впасти перед вами на коліна й хапати вас за ноги. Згоден, щоб ви мене одіпхнули ногою, але сказали: „бери й забирайся". Згоджуюсь! Калерія Семенівна там на вулиці чекає вашого рішення. Вона послала мене сюди. Хотіла сама вам сказать, але послала мене. Родіоне Тимофійовичу! У мене нещастя: жінка поїхала од .мене й забрала дітей. Я самотини. Але це все одно. Почекайте, ні, почекайте! Ради бога, хоч не зразу кажіть „ні" Я здатний від сорому, кинутись на вас. Від одного сорому. Не кажіть!
Родіон. Олексій Захарович! Заспокойтесь трохи, заспокойтесь. Я нічого не буду казать. Але все ж таки скажу. Що не від мене ж це залежить. Калерія Семенівнане річ якась.
Гордий. Це нічого! Це нічого! Тільки од ступіться! Вам легше. Ви дужчі за мене, молодші, багатші, ви знайдете те, що вам треба. Я ж не можу без неї жити. Ах, не фраза це, не фраза! А психоз, божевілля, хвороба, — що хочете, але не можу, але не можу. Ви повинні, чи той... не повинні — вибачте за дурне слово -ви можете, ви способні пожертвувати для другого своїм... своїм спокоєм. Ви були в тюрмі, в засланню, ви повинні зрозуміти мене... простіть, я, здається, кажу не те, але ви розумієте, ви розумієте! 
Родіон (суворо). Чекайте, Олексій Захарович. Скажіть мені... Ви сказали, що Калерія Семенівна чекає, там десь на вулиці. Вона знає, чого ви пішли сюди?
Гордий. Та знає ж, знає! Вона згодилась на це. Вона здає на ваш суд.
Родіон. Вона по своїй волі згодилась? Охоче згодилась?
Гордий. Родіоне Тимофійовичу, я вас благаю...
Родіон. Ні, ви мені прямо відповідайте на моє питання. По своїй волі?
Гордий. Коли згодилась, значить, воля її брала участь.
Родіон (майже кричить, грізно).  Ні,  ви  прямо відповідайте, я вам кажу!
Гордий. Не знаю. Я благав її. Вона спочатку не згоджувалась. Потім сказала: „Ідіть до Лобковича. Коли він одступиться від мене, я буду вашою". Так вона казала. Вона боїться образити вас. Вона спочатку прохала почекати. Але я не можу. Вона ж не згодилась бути вашою жінкою. Ні? Це правда?
Родіон. Так, це правда.
Гордий. Але ж і не в ній, не в ній річ, Родіоне Тимофійовичу! Річ у вас. У вас одному. Од вас залежить. Родіоне Тимофійовичу! (Хоче стати навколюшки.)
Родіон (кривиться). Лишіть, лишіть!... Та ви розумієте, чого ви хочете від мене?! Розумієте? Розумієте, як дико, безглуздо, немислимо те, чого ви хочете од мене?! Щоб я взяв і своїми руками віддав вам те, чого усе життя шукав! Так?
Гордий. Ви ще знайдете! Ви можете шукати, ви сміливі, незалежні, ви — чесні. Ви знайдете.
Родіон (не слухаючи його). Та з якої речи?! Через що? Через те, що ви страдаєте? Що від вас
поїхала жінка? Навіщо ж ви зробили своє життя таким, що вона... Ах, та й це мені наплювать! Не хочу я вам оддавати, от і все! Я — як?! Самому одступиться?! Та через що?!
Гордий (тихо). Через те, Родіон Тимофійович, що я тут-же в оцій кімнаті вб'ю себе. (Виймає револьвера). Я це рішив. А ви б себе не вбили на моєму місці. Між нами ріжниця.
Родіон (теж тихо). Чекайте. Я нічого не розумію. У мене щось чудне діється в голові. Ви нічого не чуєте: ніщо не дзвенить? Тоненько-тоненько? Ні?
Гордий (трохи здивовано). Ні, я нічого не чую... Так от яка між нами ріжниця.
Родіон (ходить по хаті). Ви мені можете дати декільки днів подумати?
Гордий. Я буду мучитись всі ці дні...
РОДІОН  (скажено).  А я не буду?!
Гордий. Добре. Я згоджуюсь. Але пам'ятайте, Родіон Тимофійович, моє життя в ваших руках.
Родіон. Калерію Семенівну можна покликати сюди?
Гордий. Можна. Зараз. (Підходить до вікна, визирає й махає рукою)
Мовчання. Родіон швидко ходить.
Гордий. Я знаю, ви глибоко зневажаєте мене. Я сам зневажаю себе до... бажання взять і вбить се-бе, нічого не дожидаючись. Але й цього не можу: проклята надія, що ви змилуєтесь, і цього не дає зробить.
Родіон. Я не думаю, що ваше життя з Калерією Семенівною буде щасливим.
Гордий. Через що?
Родіон. Не знаю в цей мент, через що. Так почуваю. Не ревність, ні. З цим чуттям я навчився і вмію боротись. Почувається чимсь иншим. 
Гордий. Я не завсігди такий... гидкий.
Родіон. Я розумію. Але на жалості не можна будувати...
Гордий. Хто на чому може, Родіон Тимофійович. Ви, може, вже каєтесь, що обіщали подумати?
Родіон. Звідки ви взяли це? Навпаки, мені здається, що я згоджусь. Мені від душі жаль вас.
Гордий. Гірко й боляче слухати вас, але... спасибі, Родіон Тимофійович.
Родіон.  Ні,  жаль мій не  образливий. Я сам колись був у подібному становищі. 
Входить Прокопенкова. Зупиняється біля порогу й мовчки, з блідою, жалю гідною посмішкою ди-виться на обох.
Родіон. Що-ж ви там стали, Калерія Семенівна? Ідіть ближче.
Прокопенкова йде і сідає.
Родіон. Мені Олексій Захарович сказав тут... чи то пак, запропонував одну річ. Я рішить зразу не можу. Я мушу подумати'. Хоча, мені здається, рішати повинен не я, а Калерія Семенівна.
Прокоп. Я не можу рішати.
Родіон. Чому?
Прокопенкова мовчить.
Гордий (схоплюючись, з мукою). Ні, це занадто соромно, занадто образливо! Я відмовляюсь, я відмовляюсь! Не треба! Прощайте! (Хоче бігти.)
Прокоп, (злякано схоплюється). Ні-ні, підождіть! Не треба! Ради бога, підождіть Сядьте. Ну, сядьте ж!
Гордий (сідає). Як гидко, як гидко! (Схоплюється.) Ні-ні, я не можу! Я не можу! Я мушу, я не можу!
Прокоп. Підождіть! Родіон Тимофійович, вийдіть будь ласка на хвилинку, я хочу сказати декілька слів Олексію Захаровичу.
Родіон поспішно виходить в кабінет.
Прокоп. Олексій Захарович! Коли ви бажаєте мене то будьте-ж достойні того, будьте мужньою людиною! Як вам, нарешті, не сором?!
Гордий. Мені?! Мені не сором?!
Прокоп. Так, вам не сором! Дайте спокій, не лякайте мене. Я не боюсь. Розумієте: не боюсь! Мо-жете йти стрілятись, хоч тут, при мені, не залякаєте. Але мені боляче Й соромно за моє відношення до вас!
Гордий (тихо). Прощайте, Калерія Семенівна.
Прокоп. Підождіть! Підождіть, я вам кажу! Куди ви йдете?
Гордий. А вам що до того?
Прокоп.  О, господи!             
Гордий (затуля лице руками). Боже мій, боже мій, що ви зі мною зробили! Що ви зі мною зробили!
Прокоп, (підходить, ніжно, з болем:) Олексій Захарович, не треба, годі. Годі, любий!...
Гордий. Соромно мені! Соромно!
Прокоп. Ну, нічого... Ну, не треба... Ну, годі, все добре, годі...
Гордий (хапаючи її руки). Кілю,спасіть мене! Кілю!
Прокоп. Ну, добре...  Ну,  добре... Але тільки не треба.
Гордий.  Правда? Правда? (Обнімає, цілує.)
Прокоп, (одбивається, кричить). Пуссті-іть!
Гордий (не пам'ятаючи себе, цілує). Правда? Правда?
Родіон (з'являється на порозі кабінету, не то з зойком, не то з ричанням кидається до Гордого, хапа його за горло й валить додолу, хриплючи:) А-а?! А-а?!
Прокоп. Господи! Родіон, Родіон, киньте! Пустіть!... Що ж це?! Родіон! (Дуже тягне його назад за
волосся.)
РОДІОН (випускає Гордого, підводиться, напів божевільно озирається навкруги, потім прово-дить рукою по лиці і прямує в кабінет. Па півдорозі зупиняється, обертається й говорить:) Ну от, тепер я рішив. Ви перемогли, Олексій Захарович. Кінець. (Іде в кабінет.)
Гордий лежить долі, схиливши голову до підлоги. 
Прокоп. Олексій Захарович!  Ви можете встати? Вставайте, ходімте швидше! Вставайте-ж!
Гордий  (помалу  підводиться).  Ну,  що-ж?   Тепер мені лишається вбити або його, або себе...
Прокоп. Ах, убить, убить! У вас тільки один вихід: убить, задушить. Ходімте!
Гордий. Я не можу тепер жити. Після цього я не можу жити.
Прокоп. Ну, годі, Олексій Захарович, ходімте!
Гордий. Я-як?! Ходімте?! (Кричить.) А він, як подлий боягуз, утік, сховався? Ні, я не піду звідси!
Родіон.   (виходячи  з  кабінету).  Я  не   сховався. Я готов дати вам яке хочете задоволення. Хочете застрілити мене, — стріляйте.
Гордий. Я таки тебе, як собаку... (Витяга револьвер.)
Прокоп. (кидаючись). Дайте сюди револьвер! Чуєте?!
Гордий. Ні! От же тобі! (Стріляє.)
Родіоя хитається назад, але стоїть.
Гордий слабіє і, коли Прокопенкова кидається на  нього й однімає револьвер, дає не перечачи.
Прокоп. (штовхаючи його до дверей). Ідіть! Ідіть швидше! (На порозі з'являється злякана покоїв-ка.) Нічого, нічого, Катю. Тут непорозуміння... Я зараз, Олексій Захарович! Ідіть до мене.
Гордий і покоївка зникають у передпокою. 
Прокоп.   (швидко  йде  до  Родіона).  Ви   не   ранені? Ні?
Родіон  Ні.
Прокоп. Слава богу! Фу!... (Павза.) Але що ж це таке, Родіоне?! Що?! Як ви могли?!
Родіон.  Значить,  міг...  Що ж,  тепер  кінець? Сами рішите з ним іти? 
Прокоп. Через що? 
Родіон. Та через це-ж...
Прокоп. (крутить головою). Ні, це нічого не міняє.
Родіон. Це? А що?.. А що?.. Чекайте! Значить, коли я рішу „ні", то ви будете зі мною?
Прокоп. О, ні!
Родіон. Як ні?
Прокоп, (різко). Так! Я піддалась легкодухости. Він погрожував убити себе. А я сказала, що вже обіцяла бути вашою жінкою. А коли ви, мовляв, одступитесь, тоді я...
Родіон. О-он, як?!
Прокоп. А я поїду звідси зовсім.І все питання буде розвязане. Ні йому, ні вам. Це найкраще. Ну, а тепер я піду. Він, напевне, жде на вулиці. Щоб знов чого не вийшло. Бувайте. (Простяга руку.) А очі які у вас!.. І блідий ви який!.. Ляжте, заспокойтесь.
Родіон (держачи її руку). Так поїдете зовсім? Ні йому, ні мені?
Прокоп. Поїду. Ну, бувайте.
Родіон. Ні, мені! Чуєте: мені! Скрізь вас найду. Скрізь! Через усіх переступлю! Хай хоч ще десять Гордих стріляються.
Прокоп. Добре. Пустіть руку.
Родіон. Чуєте? Чуєте? Ви — моя! Це буде, це мусить бути!
Прокоп, (слабнучи).: Так? Ви так гадаєте?
Родіон. Я так знаю! Тепер напевне знаю. Ідіть. Ідіть, куди хочете. А завтра приходьте сюди. Так?
Прокоп.  Не знаю.
Родіон. Ні, так? Так? Так? 
Прокоп..  Не  знаю!  (виривається і  швидко- йде в передпокій.)
Назустріч входить Устина M a p к і в н а. Холодно відпойдае. на уклін Прокопенкової.
Родіон. А, мамо? От несподівана візита! Ти що така, ніби схвильована? Сідай. От тут краще. Устина Марківна  сідає,  важко дихає, злісно шукає хустку в торбинці.
Родіон. Що трапилось? Ще що-небудь з Настею?
Уст. M a p к. З батьком твоїм балакала. Цього досить, щоб... щоб... Ну, що-ж! Я не винна,. Чуєш ти? Я не винна. Боротьба, так боротьба. Побачимо!
Родіон. Нічого, мамо, не розумію. Що сталось?
Уст. Марк. Сталось те, що Насті треба підписати вексель на двадцять тисяч. Це тобі відомо.
Родіон. Значить, вона таки рішила згодитись?
Уст. Марк. А що скажеш їй робити? Що? Як твій батько радить, — в содержанки йти? Так?
Родіон. Що ти, мамо?!
Уст. Марк. Ні, що ви! Двадцять тисяч він не може дати здоровій дочці, а... Слухай, Родіоне. Він сказав, що в його, крім твоїх грошей, нічого нема. Ти згоджуєшся дати Насті ці гроші?
Родіон. А я з чим буду? 
У c т.  Марк. Батько тобі дасть. 
Родіон  Ні,  коли я віддам  Насті,  не  дасть. Ти сама це добре знаєш.  Але, чекай, річ, власне, не в тому.  Але чи варто  Насті це робити?  Вони не вживуться.
Уст. Марк. Це тебе не обходить. Це її справа. Не дівчинка. Находить, що це єдиний вихід? Хай. Ти згоджуєшся помогти ій?
Родіон. Чекай, мамо. Я теж збираюсь женитися, збираюсь... (Зупиняється, стоїть непорушно.) Фу,
чорт! Що це зо мною?... Так, я теж збираюсь... збираюсь почати хороше, потрібне діло. І розміркуй сама, мамо: я ставлюсь негативно до їхньої злуки, переконаний, що вийде з цього тільки зло, що дитині вийде це на гірше. І от ти раптом приходиш і кажеш: оддай свої гроші, які тобі потрібні для хорошої справи і для... урядження сім'ї, на діло, якого ти не ухвалюєш і яке вважаєш шкідливим. Посуди сама, мамо, чого ти від мене хочеш. І я, розуміється, цілком згоджуюсь з батьком, який не хоче дати на це гроші.
Уст. Марк. Звичайно, ти згоджуєшся! Ще б пак! Але річ не тім. А в тім, що ти повинен з шлюбом... трохи почекати.
Родіон. Почекати з шлюбом? Через що?
Уст. Марк. Через те, що у тебе погана спадковість.
Родіон. Погана спадковість? Що ти хочеш цим сказати?
Уст. Марк. Твій дід, батько твого батька, був... хворів на психічну хворобу. Він помер у психіят-ричній лікарні. Я вважаю за свій обов'язок сказати тобі це. Батько досі по легкодухости ховав. Але я вважаю... шкідливим далі ховати і гадаю, що ти згодишся з цим, знаючи твої погляди.
Родіон (тихо, хрипко). Але ж батько — здоровий?
Уст. Марк. Та звичайно... Але сестри, які вдались у нього, Марія та Олімпіяда, вони., не здорові..
Родіон. Марія? Значить, Марія не від рями!
Уст. Марк. Ні. Ми брехали вам. Вона незабаром вийде з лікарні. Це буває періодами. З Олімпія-дою теж був легкий припадок. В цьому немає небезпеки, але... тобі треба почекати.
Родіон. І з Олімпіядою?.. Значить, і зо мною буде! 
Уст. M a p к. Ні, з тобою не  буде,  але треба...
Родіон. Ні, буде, буде! (Чудно пильно дивиться на матір, не бачачи її.)
Уст. M a p к. Не буде, кажу тобі! Чуєш, Родіоне?
Родіон. Тепер я все розумію. Так, тепер я розумію. (Моторошно посміхаючись.) Знаєш, у мене бу-вали галюцинації. І все, і все, значить... Значить, я — божевільний?
Уст. Марк. Родіоне! Слухай же, коли тобі кажуть...
Родіон (схоплюється й майже бігає по хаті). Значить, я — божевільний... Значить, я — божевіль-ний. Значить, я — божевільний...
Уст. Марк. Родіоне! Родю... Послухай!.. Родю!
РОДІОН (зупиняється, озирається навкруги. Раптом дико, з жахом, в одчаю ). Ма-а-мо! Ма-а-мо!
Уст. Марк. (кидаючись до нього). Родю, Родю, Дорогий, бог з тобою! Послухай же, послухай, нічого в тебе немає, нічого! Присягаюсь тобі, Родю, дитинко моя!
Родіон. (опанувавши собою). Що я, що я!.. Дурниці! Цього не може бути... Я цілком здоровий... Галюцинації бувають і у здорових людей. Говорімо про щось инше. Не треба на цьому зупинятись. У мене сьогодня просто нерви трохи підняті. Я погано спав.
Уст. Марк. Правда, правда! Ти послухай, Родю, я питала у професора Іваницького. Він категорично запевняє, що ти не захворієш. Категорично!
Родіон. Професор Іваницький? Так?
Уст. Марк. Атож! А він же відомий. І коли-б я сумнівалась, хіба-б я сказала тобі? Сказала б? Ти вже з цього одного можеш бачити, що тобі нічого не погрожує.
Родіон. Так-так, розуміється. Дякую, мамо, дякую. Та я вже й не думаю. Все минуло. Ти прости мене. Мене раптом схопив безглуздий, скотячий жах. Я взагалі сьогодня збентежений різними ви... (Застигає з безглуздим, розтеряним виглядом.)
Уст. Марк. Родю?!
Родіон. Що? Ні, це нічого. Зі мною часто це буває, що випадає думка. Це буває. (Підводиться, тихо:) Так, мамо, я збожеволію... (Іде, натикається на меблі й повертає в кабінет.)
Уст. Марк. (біжить за ним). Родю! Родику мій! Господи, господи!
Тихо. Чути голоси з кабінету. Входять Лобкович і Антипович..
Антипович. (благаюче, шепотом). Тимофій Наумович! Не треба! Навіщо? Яка екстерность? Тимофій Наумович, ходімте додому!
Лобкович (суворо). Не можу, Антипович. Не можу. Дай мені спокій. Годі. Розумієш ти це слово: не мо-жу!
Антипович.. Розумію, Тимофій Наумович, але ж не треба. Уб'єте ж ви його. Уб'єте-ж! Та од одних ваших слів, од страху він... хворий стане. Тимофій Наумович!
Лобкович. Не можу, Антипович, повинен. Повинність моя, повинність. Урозумій-же ти це! Та я ж загризу себе, коли з ним станеться потім, як він уже жениться. Він-же мене на віки прокляне. А я й так, Антипович... Чого ти хочеш од мене?! Не можу! Іди собі звідси, іди!
Антипович.. Тимофій Наумович!
Лобкович (голосно). Родіоне!... Є хто-небудь? Родіоне?
Антипович.. А, боже, боже!... Тимофій Наумович!
Голоси   в   кабінеті.  Входить  Родіон і  за ним  Устина M a p к і в н а. 
Роді он (безживно).  Це ти, батьку? Здоров. Устина Марківна зупиняється біля, дверей  кабінету.
Лобкович пильно дивиться на них обох.
Родіон. Що дивишся так, батьку? Я поки-що... все ще розумію.
Лобкович  (скажено  до Устиии Марківни). Ти  сказала?! Ти сказала?!
Уст. Марк. (тихо, рівно). Сказала, Тимофію...
Лобкович. Як же ти сміла?! Як ти сміла?! Родіоне, не вір! Чуєш, не вірі Неправда! Це через гро-ші... вона хотіла, щоб я твої гроші оддав Насті. Це Настя послала її сюди! Не вірю, Родю! Ти здоро-вий, цілком здоровий! Хлопчику, не вір!
Родіон. Батьку, батьку, не хвилюйся. Я не вірю. Я знаю: дурниці.
Лобкович. Я тобі кажу, не вір, Родю! Чуєш? Ти сам побачиш... Ух, ти! Ти! Пам'ятай!
Родіон. Тату, не треба Це добре, що сказала. Так треба. Все одно.
Устина Марківна стоїть непорушно, суворо жде.
Лобкович. Та що „треба"? Ну, що „треба"? Що?
Родіон. (підходить, обіймає батька). Нічого, тату. Все дурниця. Не треба хви... (Застигає з по-рожнім виразом і зараз-же стріпується.)
Лобкович. Що тобі?!.. Що, з тобою?!
Родіон. Це нічого. І це нічого! Все нічого, батьку! Будемо боротись, дурниці! Правда? (Жалібно, криво, страдницьки посміхається.)
Лобкович (незграбно, незвично-ніжно, соромливо — стримано голубить). Розуміється, розуміється! Не треба тільки... той... Треба міцніше того... А головне, не вір, не вір! І все буде, як перше, як перше!
Устина Марківна пускається на стілець, кладе голову на спинку його й голосно, з одчаєм ридає.
Лобкович. Устино! Замовкни!.. Що ти робиш? Замовкни зараз-же!
Родіон. Нічого, нічого, нічого, батьку. Нічого. Хай! 
Лобкович. Замовкни-ж ти!!!
Устина Марківна встає і йде в кабінет. 
Родіон.  Нічого,  батьку.  Нічого.  Все  нічого. Що там? Хай.
Лобкович. Хлопчику!.. Хлопчику мій! Не вір ти, не вір, не вір! Чуєш?!
Родіон.   (стомлено  опускається на стілець, дивиться в одну точку й байдуже говорить).  Я не вірю, батьку. 
Антипович. одвертається і, витираючи очі, виходить. Лобкович з загубленим виразом дивиться на сина.
ЗАВІСА 
ДІЯ ЧЕТВЕРТА
Кабінет Родіона. Праворуч — канапа. На канапі — подушка і плед. Ліворуч — великий стіл до писання, на ньому телефон.
Так само, як і в вітальні, речі в непорядку. Ранок. У вікна б'є сонце. На них штори.
Родіон ходить по кімнаті,  напружено думаючи.
Антипович обережно визирає з-за портьєри з передпокою й ховавться.
Родіон (зупиняється біля столу, деякий час стоїть не-порушно, дивлячись в одну точку перед себе: потім лице йому немов здригується й очі осмислено приковуються до чогось на канапі. З усиллям говорить перші слова:) Знов?... Даремно. Цілком даремно. Все одно не вірю. Будь ласка, скільки хоч. Ну, що ж? Так, ти галюцинація й більш нічого. Я ж знаю, розумієш ти, знаю, що ти привид мій, привид, і плюю на тебе (Плює.) Бачиш? І ти мені нічого. У тебе сьогодня навіть бородавка на виску, як у діда на портреті. Дурень, навіть цього не вмієш зробити. І ще хочеш злякать. Що ж ти мені можеш зробити? Привид ти! При-и-вид!! (З жахом і лютю кричить останнє слово й кидається вперед до канапи.)
Антипович (заглядає, прислухається і швидко йде до Родіона. Неголосно, спокійно:) Родіон Тимофійович, чай пора пить.
Родіон. (кидається до Антиповича, хапається за нього). Це ти, Антипович? Ти? От, добре. Яка година?
Антипович. Чого штори на  вікнах?  
Родіон 	Підніми, Антипович. Розчини вікна.
Антипович.. Зараз, зараз. Ви ж сами, Родіон Тимофійович, не веліли. А я зараз підніму штори. Деньок, Родіон Тимофійович, сьогодня спеціяльний, душистий. От після чайку погулять собі підете. На лісапетику прокатаєтесь. Чого в кімнатах сидіть? Ач сонечко яке спеціяльне! Га? (Підніма штори. Проміні падають на підлогу снопами.)
Родіон (підходить до вікна). Правда, правда, як гарно! Піду гулять, неодмінно піду!
Антипович.. Авже ж! Випийте кофійку та й ідіть. Ніякої екстерности нема сидіть у хаті. А ми тут з Катьою приберемо чистенько. Пожалуйте, Родіон Тимофійович, самуварчик вже давно піджидає.
Родіон. Зараз, зараз, Антипович. А дерева усі в цвіту... Все цвіте... От дерева, будинки, люди йдуть собі, собаки бігають... Все, як слід. Правда, Антипович?
Антипович.. Авже-ж! Живуть собі.
Родіон. Живуть собі? Ну, то ми житимем! Чай, кажеш? Зараз, зараз! Катя там є? Вона там, у - їдальні?
Антипович.. А де ж-би їй бути? На своїм місці. Вона дівчина справна.
Родіон. Чудово. Я зараз... Непорядок тут у мене, Антипович.. Ти вже поможи нам. (Кива.) Ага! А листа однесли?
Антипович.. Однесли, Родіон Тимофійович. Панночка ще спали.
Родіон. Відповіди нема, розуміється? 
Антипович..  Ви-ж казали ніякої відповіди не приймать. Панночка хотіли одвітить...
Родіон. Так-так! Дуже добре. І от що, Антипович: як прийде паночка Калерія Семенівна, так ти не приймай. Чуєш? „Нема дома". Розумієш? І в квартиру не пускай. Каті теж скажи. „Нема дома". Розумієш?
Антипович.. Розумію, Родіон Тимофійович.
Родіон. Ну, от. Нема дома та й годі. Коли буду, — невідомо. Та вона сама знає, не питатиме. Ну, от. А порядок ми сами тут зробимо. Правда?
Антипович.. І-і, пусте! Хіба це важко?
Родіон. От і чудово. І будемо собі жити. Правда. А ви вже думали, що я застрілюсь, отруюсь і таке инше? Так? (Сміється.) Е, нема чого, нема чого! А навіщо тебе до мене приставили? Га? Боялися самого на ніч лишити.
Антипович.. Не через що таке спеціяльне лишили, Родіон Тимофійович, а як квартира нова, і вам чи подать що, чи так щось. Катя — дівчина, неловко.
Родіон. Ну, розуміється! Досі було ловко, а тепер неловко, Ну, та добре. Я нічого. Смішно мені тільки. Чудаки ви. А я, може, розумніший за вас всіх. (Сміється.) А скажи, Антипович, як заслабла Марія? Га? Як?
Антипович.. Ну, що, Родіон Тимофійович, про такі глупості розказувать. Ідіть краще чай пить.
Родіон. Чого-ж глупості? Та ти чого боїшся? Ти ж сам бачиш, що я цілком спокійно питаю про це. Ну, розкажи, Антипович.
Антипович.. Та нема чого розказувать. Ну, що тут розказувать? Ну, сиділа Марія Тимофіївна в гостиній. Ну, сиділа собі біля стіни, значить. Коли це як не зірветься картина „Осінь в лісу" — пам'ятаєте? — Ну, і впала. Провалила голову. Ну, от і весь вам розказ.
Родіон (сміється, обіймає Антиповича). Ах, ти ж психолог! Навіть „Осінь у лісі". Оця сама картина і впала?
Антипович. Атож. Як зараз пам'ятаю.
Родіон. Диви! Хороша пам'ять. (Серйозно.) Ну, а ти мені по совісті розкажи. Байки покинь. Мати мені ясно сказала, що це вигадка. Мені, розумієш, треба знати деякі подробиці. Та не поводься зо мною, як з мильним пузирем. Я здоровший за тебе. Ну?
Антипович. Та що ж я вам скажу?
Родіон. Ну, чи бували, наприклад, у Марії до того галюцинації, привиди?
Антипович.. Не пам'ятаю... Ні, не бувало.
Родіон. Ну, та й сердиш ти мене! Ти вперто маєш мене за божевільного!
Антипович.. Родіон Тимофійович! Бійтесь бога!
Родіон. Ну, так чого ж не хочеш говорити? А Родіоном, а не Родьою чому раптом став звати? Чому?
Антипович. (здивовано). Як повсігда. Присягаюсь, не знарошне.
Родіон. Ну, розказуй! Пошану до мене почув? От і з цього видно, що маєш за сумашедшого. Добре, добре. А я, як бачиш, щось не дуже похожий на нього. Навіть це помітив. А ти сам не помітив.
Антипович. Присяй-біг, не помітив, Родіон... Родя Тимофійович!
Родіон (сміючись). А бач? Бач? Ex ви!... Ну, а Ліма як? Що з Лімою було?
Антипович. (благаюче). Не питайте ви мене, Родіон Тимофійович! Брехать вам трудно, а правду тяжко мені із'яснять. Впослєдствії, як схочете, розкажу вам спеціяльно.
Родіон. Ну, бог з тобою. Так чай пить? Гайда чай пить! (Іде, обертається.) Гляди ж: панночку не пускать! (Виходить.) 
Антипович. Слухаю. Родіон Тимофійович. А, боже, боже! (Бере з канапи подушку і плед і виносить в передпокій. Вертається, іде до столу, озирається і пробує одчинить шухляди. Вони замкнені. Зідхає:) А, боже, боже! (Ходить по хаті, шукає ключа.)
Входить Лобкович, озирається.
Лобкович. А де ж Родіон?
Антипович..  Чай п'є. Чай п'є.
Лобкович. Ну, як?
Антипович.. Нічого. Все благополучно.
Лобкович.  Навіщо  самого пустив чай пить?
Антипович.. Нічого, Тимофій Наумович. Він веселий, спокійний. Не треба дуже на очі лізти. І так сердиться. „Ви, каже, за мною наблюдєнія робите, а я здоровший за вас усіх". Все замічає, Тимофій Наумович. Нічого, нічого, самого мало-мального такого в йому нема. Як повсігда.
Лобкович. Спав як?
Антипович.. От тільки зовсім не спав. І вночі... непокійний був. Плакав.
Лобкович. Плакав?
Антипович.. Атож. Дуже плакав. Я не тривожив його, не входив, у сінях, он там за польтерою стояв і слухав. І кричав. А, боже, боже! Сидить, ото, значить, тихо-тихо. Все нічого. Та раптом як закричить: „Ма-а-ма"! Та так же страшно та жалібно, як, бувало, хлоп'ям побачить щось страшне у темній комнаті. І зараз же сам собі другим, своїм, теперішнім голосом: „Що я, що я!" Один раз я ввійшов до нього. Та тільки удаю, що нічого не чув, а так ніби зі сну щось почувалось мені, чи не подать води. Щоб соромно йому не було. А другий раз так тільки в сінях покашляв, щоб голос людський подать йому.
Лобкович. А... розмовляв?
Антипович..  З привидами?  Розмовляв.  Я їх жену: то закашляю, то ніби за чим увійду. Та це все нічого, а от що: пляшечка у його якась є, каламарчик такий манесенький. Все він його в руках крутить. Боюсь я, чи нема чого... недоброго в каламарчику тому?
Лобкович. Нюхає?
Антипович.. Та от в тому й штука, що не нюха, нічого. Тільки держить та дивиться на нього. Задумається і довго сидить так, а потім знов крутить, дивиться, говорить щось про себе, а що саме, не дочуваю.
Лобкович. Він у кешені в його?
Антипович.. Та де! — не в кешені. У столі. Це я теж добре запримітив. Все в стіл ховає. Міг би в кешеню покласти, пляшечка малесенька, — ні, кожного разу в стіл. І ні разу не виймав пробочки. От у цім ящику. Замкнене.
Лобкович. Треба вкрасти, 
Антипович.. Неодмінно!
Антипович. Та як? Ключ треба підібрати. Або в його вкрасти ключ? Я вже думав: уночі, як роздя-гнеться, візьму одежу й вийму ключ. Помітить, що пляшечка пропала? Помітить. Другу, таку саму підкласти з водою? Га? Так я думав.
Лобкович. Правда, другу.
Антипович.. Не инакше, як другу. Тільки б найти таку саму, сходственну.
Лобкович. Це найдемо. Швидше тільки, Антипович.
Антипович.. До ночи треба постараться. Вдень нічого, вдень йому легше. Сонечко побачив, людей, собачок і зразу йому вияснилось Веселіше й чай пішов пить. От тільки не пойму я, Тимофій Наумович, навіщо він звелів не пускать до себе панночку Калерію Семенівну?
Лобкович. Звелів не пускать? 
Антипович.. А ні боже мій! Дома, каже, говори нема.
Лобкович. Був я оце в неї. Листа він їй написав. Ти одсилав?
Антипович.. Я, я!
Лобкович. Прощається з нею в листі.
Антипович.. Прощається?
Лобкович. Атож. Ну, ми з нею побалакали. Любить, видно, його.
Антипович.. Любить?
Лобкович. Любить. Так не одійде. Не така. Сказала, що зараз приїде сюди. „Одвойовувать, каже, приїду"!
Антипович.. А диви! Оддвойовувать? А що ж, Тимофій Наумович, і одвоює. Хто-хто, а вона може. І це ви правильно, Тимофій Наумович, що до неї. Йому може страшніш усього, що од неї одказується. Це правильно. Е, вона воєвода! Одвоює!
Лобкович. Так ти, звичайно, пусти, але йому щось вигадай.
Антипович.. Та й вигадувать не треба. Аби прийшла, аби побачив її. Чого ж так і боїться, щоб не впустили?
Лобкович. Ну, а більше нічого? 
Антипович.. Приказав по телефону Миколу Івановича, жениха, значить, Ліми Тимофіївки для чогось визвать.
Лобкович. Навіщо? Не знаєш?
Антипович.. Не сказав. І Микола Іванович теж питали, навіщо. Ну, обіщали приїхать перед ніверситетом. Зараз, мабуть. Ну, і знов же Настя Тимофіївна хоче бачить Родю. Питала, чи встав. Навіщо, не знаю.
Лобкович. Не знаєш? У-у, поганка! Це вона, вона за все винна! Усе, за тим же! їй діла нема, що людина гине, їй давай, їй. Ну, дубре. Хай явиться сьогодня з векселями! Кажу: гроші Родіонові, він хазяїн. Так вона тепер до нього. Через його на мене. Мати вже не...
Входить P о д і о н.
Родіон (побачивши батька, говорить весело, безтурботно). А-а, батьку! Здоров, здоров! Дякую, що зайшов. Ну, як справа?
Лобкович. Нічого. Ти як?
Родін. Я? Я чудесно! Знамените спав, оце поснідав. Гулять піду, або на велосипеді махну куди-небудь. А то Антипович. мене тут зовсім заганяв своїм доглядом. Все підглядає, чи не закукурікаю, або чи не лізтиму на стінку з піною в роті... Ну-ну, я жартую, Антипович. Я жартую. Я ж розумію: цілком натурально чекати від мене чогось такого після вчорашнього. Сам злякався вчора. Ну, як мама? Заспокоїлась?
Лобкович. Заспокоїлась.
Родіон. Ну, й чудесно. І не було чого хвилюватись. А що сказала, так це тільки добре. Принаймні, одної дурниці не зроблю. А ти мені гроші, батьку, все ж таки давай. Давай, давай.
Лобкович. Хоч сьогодня.
Родіон. Дуже добре. Справи я все ж таки не покину. Та й взагалі — усе нісенітниця!... Ну, піти погуляти чи що? Ти куди? В університет?
Лобкович. Ні, сьогодня не йду. Так вийшов...
Входить Настасія, пильно  вдивляється в Родіона.
Настасія.  Можна? (Вигляд стриманий, похмурий.)
Родіон. Можна, можна! Здорова, Насте, здорова!
Настасія. Можна тебе на хвилинку?...
Родіон. Хоч і на десять, Насте До твоїх послуг. Секрет, чи й при батькові можеш?
Настасія. При батькові навіть краще. 
Родіон. Тим краще, коли краще. Про гроші балачка будр? Так?
Настасія. Про вексель. Попрохай батька підписати вексель.
Родіон. Таки хочеш іти до нього?
Настасія. Хочу. Иншого виходу нема. Попрохай батька.
Лобкович встає, ходить, понуро мугиче.
Родіон. Та невже иншого виходу немає? Жаль мені тебе, Насте. Нічого ж не вийде з цього.
Настасія. Я грошей не прохаю. Тільки вексель підписать.
Лобкович. Це все одно.
Настасія. Ні, не все одно. Я не піду вже від нього. Розумієш? Не піду. А вексель тільки в тім разі пред'явить, коли піду.
Родіон. Та ти-ж сама казала, що він примусить тебе піти. Таке життя тобі зробить, що не видер-жиш і втечеш. І вийде те саме, тільки гроші пропадуть.
Настасія. Не втечу! Не втечу, бо сама йду до нього, по своїй волі, свідомо. Знаю, що йду на розп'яття, як ти колись сказав. І через те не втечу. Хай робить, що хоче. Коли знатиму, навіщо робить, мені легше буде... Родіоне, ти повинен мене . зрозуміти, ти ж стільки говорив про дітей. Для сина йду на розпяття! Він-же погубить його. Хай моє життя гине, а не дам хоч дитину загубить!
Родіон  Підпиши, батьку.
Лобкович не відповідає, мугиче.
Настасія. Кажу, грошей не прийдеться платить. Знаю, на що йду. Знаю навіть, що буде гірше, ніж було. Але не втечу! Та повірте ж ви мені, повірте муці моїй!!.
Родіон. Підпиши, батьку! Підпиши.
Лобкович. Підпишу.
Настасія. Слово?
Лобкович. Сказав, — підпишу. Якого ще слова?
Настасія. Добре. Дякую, Родіоне. Прощай. (Простягає руку.)
Родіон. Бувай здорова, Насте. Бажаю тобі. Просто до нього йдеш?
Настасія. Так. До нього. Спасибі. Прощайте. (Виходить, тримаючись рівно, урочисто, суворо.)
Родіон (дивлячись їй услід). Дійсно, як на розпяття пішла.
Лобкович. Ну, я теж піду.
Родіон. Чекай, разом вийдемо.
Лобкович. Мати хотіла до тебе зайти. Підожди її. Потім підеш. Зараз має бути.
Родіон. Ну, добре. А ти куди поспішаєш?
Лобкович. Невеличку справу тут маю. Хутко прийду. Бувай! (Іде в сіни.)
Родіон. Швидше приходь! Бувай!
Лобкович. Антипович!.. Сказати треба... 
Видко,  як у сінях щось говорить Антиповичу.  Той  хитає головою. Родіон, наспівуючи  та  посвистуючи, бадьорячись,  ходить  по хаті: погляда в вікна, переставля меблі.
Швидко  входить  Прокопенкова.   Прямує до  Родіона, весело посміхається.
Родіон. Кіля?! Калерія Семенівна?!
Прокоп. Доброго здоров'ячка! Не ждали? Думали, так я вас і послухалась? Ну? Руку давайте! Ач який! (Гладить його руку, пригортає її до грудей.) Ну, чого так дивитесь? Думаєте, вашого Антиповича злякалась? Аякже! Взяла та й увійшла. Бо маю повне право! Ну?
Родіон. Навіщо?
Прокоп. Бо хочу! Хочу, от і все!
Родіон. Я-ж писав...
Прокоп. А я читала! Прочитала та зараз же й пішла. Добре зробила? А писали ви дурниці. Чи той, простіть, любий, хороший, я не так сказала. Писали ви неправильно, під першим вражінням. І я розумію це. Але не згоджуюсь, розуміється. Та ви сами вже, напевне, так не думаєте. Розходитись нам нема ніяких причин. Рішуче ніяких. А навпаки, розумієте: навпаки.
Родіон. Ну, що ви! що ви! Не треба цього казати, не треба! Не треба, не треба, Кілю, ради бога! Дуже добре, що прийшли, але більше нічого не треба.
Прокоп. Та через що не треба? Через що? Вчора треба було, а сьогодня ні? Треба, й буду. 
Родіон. Та хоч через  те не треба,  що  я вас не люблю.
Прокоп, (по мовчанню). Ви мене не любите?
Родіон. Так, я вас не люблю. Цеї ночи я це виразно зрозумів і побачив. Не люблю.
Прокоп. (сміється) Ух, як злякав! А коли ж ви розлюбили?
Родіон. Ніколи не любив! Захоплювався, як говориться, це так, але не любив. Серйозно кажу. Вибачте за щирість.
Прокоп. Охоче вибачаю. Але вибачте й ви мені за щирість, Родіоне: ви брешете. Але цього не треба, нема для чого.
Родіон. Ні, не брешу. Любити можна те, що знаєш. А я вас не знаю. І не хочу узнать. Не хочу.
Прокоп. Через що?
Родіон. Через що? Я вам писав. Через те... що нема для чого.
Прокоп. Але ж нічого того, про що ви писали...
Родіон. А ви звідки знаєте?
Прокопенко. Знаю. Про ваш стан давно знаю, про ваші галюцинації, — так, навіть про галюцинації знаю!
Родіон. Про галюцинації?!
Прокоп. Атож. Антипович мені сказав. Я теж, знаєте, не дурна. Я збирала про вас відомості перше, ніж згодитись узнавати вас тут.
Родіон. Неправда. Ви сьогодня це взнали. І з жалости говорите.
Прокопенко. З жалости до кого б то не було я не маю бажання губити себе! Знайте це. От дістала й від Гордого листа. Пише, що коли не відповім йому згодою, застрелиться. А я навіть зовсім забула відповісти, хоч вірю, що він може зробити цю дурницю. І відповім, що не згоджуюсь, хоч мені й жаль його. Ну? Жалість? Чого ж до вас така, а до нього така жалість? Згоджуюсь, хоч мені й жаль його. Ну? Жалість? Чого?
Родіон. Де цей лист?
Прокоп. Не вірите? (Виймає з торбинки листа, розгортає, дає.) От, читайте: „Чекаю відповіди. Ви розумієте, що після цього листа, я мушу себе вбити. Врятувать мене може тільки ваша згода. Ваш О. Гордий". Ну?
Родіон (ослаблено  сідає). Але ж через що?!
Прокоп. Що „через що"? Через що до вас не те, що до нього?
Родіон. Так. І чому сьогодня? Вчора ж ще не було?
Прокоп. Не знаю, — може й було. Повинно було бути. Але сьогодня після вашого листа, я зразу зрозуміла, що... ви — той. Зрозуміла через те, що ви в небезпеці. Не жалість, а небезпека. Розумієте? І коли я побачила вас у небезпеці, я почула такий жах, таку тугу за вами, так уся всередині без-звучно закричала, що... що ніякого сумніву у мене не може бути. Ви — той. От і все. 
Родіон (схоплюючись). Не треба так говорить! Не треба, не треба! Та ви ж цими словами страх що робите зо мною!
Прокоп. Я роблю те, що каже мені моє велике чуття до вас, мій біль, моя любов.
Родіон. Мовчіть! Та мовчіть же!!!
Прокоп. Та чому мовчать?! Чому?! П а в з а.
Родіон (тихо). Та тому, що я тепер мушу вбити себе! Мушу. Чуєте? Жити тепер я вже не можу. Розумієте ви це?
Прокоп. Вбити себе?! Тепер?  Іменно тепер?
Родіон. Так, іменно тепер... Іменно тепер. Поки я не знав, що ви мене... що у вас є чуття до мене, я... я міг жити. Як-небудь, але жить. А тепер... А тепер хіба можливий наш союз, про який я стільки... Союз рівних, творящих, будуючих свою любов, свій шлюб? Хіба це тепер можливо? Яка ж тепер рівність, торчість, коли буде страх, жалість, брехня кожну хвилину. Та це-ж буде те саме ро-зп'яття! Господи, як же мені жити тепер?! Як? Де взяти сил жити і знати, що ви... що я... Кілю, благаю вас життям своїм: поможіть, скажіть, що ви не любите мене, що з жалости, що я гидкий вам, що я... Ну, скажіть, скажіть! Я не ображусь, мені буде боляче, але легше. І я буду... я зможу... Кілю, як ви не розумієте, як не розумієте?
Прокоп. Родю, дорогий мій!.. 
Родіон (скажено). Мовчіть!! Не смійте так говорить зі мною! Дегенерат я, а не Родя! Розумієте? Жаліть мене прийшли? Рятувать? Від чого рятувать? Коли вам по-людськи жаль, то вбийте мене! От, жалість, так!.. Та я ж і без вас подлий, і без вас! І без вас я вже брешу собі, ховаю правду. (Кричить.) Я — божевільний! Чуєте? Божевільний, наслідственно хворий! Усі мої екстази, підняття, безсонниці — хвороба, а не... (сміється) — любов. Я думав — любов! Ніякої любови мені не треба тепер! Нічого не треба! Край всьому... І я, і я, виявляється, всього-на-всього паршивий дегенерат! А я хотів творити життя, любов, сем'ю.. Я! Я?! Хотів родити „сильних, здорових, нових" дітей!.. Ви! Розумієте ви, на що ви могли наскочить? Га? Почуваєте ви цей жах? Га? І розумієте ви, на яке злочинство ви тягнете мене? Розумієте?.. Ідіть звідси! Ідіть швидше! Швидше, швидше!
Прокоп.  (Спокійно).  Ні.
Родіон. Ні?
Прокоп.  Ні.
Родіон. А чого ж ви хочете? Мучить мене?
Прокоп.  Щоб ви спокійно вислухали мене.
Родіон. А навіщо мені спокій?
Прокоп. Щоб розуміти.
Родіон. А розуміть навіщо? Навіщо ме... Що це? Чуєте?.. Гомін якийсь... Ніби крик юрби.
Прокоп. Я нічого не чую.
Родіон. Так?.. Умгу!.. Значить, це я чую. Добре. Слухайте: ну, чого ви хочете від мене? Щоб я став падлюкою? Поганим боягузом і злочинцем? Так? Чекайте! Ви хочете переконати мене, що я не хворий і маю право родити... дегенератів? Так? І це ви, ви хочете?! Ідіть до Гордого, до Вукула, до кого хочете, але звідси тікайте. Чуєте? Ви ж розумієте, що мені треба спершу падлюкою стать, а потім бути мужем і батьком. Розумієте ви це?!
Прокоп. Ні, не розумію!! Я тисячу червонопиких здоров'яків не візьму за одного такого хворого, як ви! Ви це розумієте? І як ви можете говорити все це? Як смієте? Хіба я похожа на тих, яких беруть заміж? Хіба я сама не знаю, на що йду? Хіба я сама не вибираю, не шукаю, не оцінюю? Хіба я не хочу чесно й свідомо родить дітей?!
Родіон. Так. І от через те ви й повинні...
Прокоп. Так, через те я й кажу вам: хочу вас! Правда, буде й страждання, і страх, і тривога, але хіба щастя в безхмарності, в задоволеному хрюканню? Та ми ж творити його будемо, згадайте! Ми сами будемо робити наше щастя! Брехать? Навіщо вам брехать? Хіба ми не досить сильні, щоб казати правду одно одному, яка-б вона не була?
Родіон. Тепер, може, й сильні, а потім? А потім, коли я почну слабнути? А я ж неодмінно почну, неодмінно! Коли гостро не заслабну психічно, то буду нікчемним, слабосилим. У мене перед очима приклад: Олімпіяда. Шість років тому це була добра, чула, смілива дівчина, революціонерка. А тепер? Тепер — це обідчива, зла егоїстка. І мені ясно, через що така зміна. Оце саме мусить бути й зо мною. Необхідно.
Прокоп. Та чому необхідно?
Родіон. Господи! Та кажу-ж вам: я — психічно хвора людина. Вдумайтесь-же ви в це! Я ще тверезо думаю, але божевілля вже живе в мені. Уже є воно, я почуваю його всією істотою своєю, я жду його. От я балакаю з вами, а сам уже прислухаюсь, як воно підкрадається до мене. От-от і в цю мить по мені йде хвиля жаху. Мороз, мороз... от тут, по руках... Уночі сиджу й раптом хвиля котиться, котиться, ось-ось щось лусне в голові й мозок мій розіллється вогнем божевілля... Хіба я цього не помічаю?... Бачите, зблідли? Бачите? 
Прокоп. Ні, я нічого... Я тільки... 
Родіон. А що ж далі буде? А галюцинації? Дідок мені з'являється. Маленький, сивенький, з гострими,
 от такими губками .. (Кашляє, поспішно хапає за руку Прокопенкову.) Нічого, нічого... Мороз іде по тілі, але він не явиться. Він з'являється, як я сам. Сидить і посміхається, хитро, пас-кудненько, ласково. І не так сам він страшний, як чекання його, як той мент перед тим, коли він з'явиться. Жах, дикий, іменно — божевільний, кричащий обхоплює. Це страшніш усього. От я вже боюсь, боюсь, що він прийде! Кілю, я боюсь! Він тут, він зараз...
Прокоп. Родю, Родю, нічого нема! Родю, дорогий!
Родіон. Кілю, спаси мене! Він ззаду, він ззаду... (Кричить:) А-а-а!
Прокоп. (обхоплює  його  голову,  тре  виски,  цілує). Родю, Родю, не треба!
Родіон (зразу опадає, немов очутившись від власного крику). Фу, що це зі мною?! (Встає, ходить.) Господи, яка гидота! Простіть, Кілю. Цього не повинно було бути, я міг утриматися...
Прокоп. Сядьте сюди. У вас попсовані нерви й більш нічого. Я сама могла так само закричати, як ви. Та трохи й не закричала. Нічого дивного нема: кожний закричить, як почне розмальовувати. Не треба насамперед думати про це. Не треба.
Родіон. Так, коли думаєш... (Задумується.)
Прокоп, (бере його руку). Треба тільки полічитися та й годі. Давайте поїдемо закордон, поживемо десь в здоровій місцевості, спокійно, тихо, й нічого не буде. Правда?
Родіон сидить, стиснувши голову руками,  не чуючи.
Прокоп. Правда, Родю? Слухай, любий, хороший мій. Слухайте, що я вам...
Родіон (раптом, буйно схоплюючись). Так ні ж! Ні! Цього не буде! Не скоряюсь! Чуєте: не скоряюсь! Кілю, хочете бути моєю жінкою? Хочете? 
Прокоп. Хочу!
Родіон. Не боїтесь родити зі мною дітей? Ні? Я той? Той? Твердо вірите в це? Не боїтесь? Прокоп, Нічого не боюсь! Роді он. І не бійтесь! Не бійтесь, кажу я вам. Я-як?! Маючи свідомість, волю, маючи цю колосальну силу, ми можем чогось боятись?! Нічого не боюсь! Не вірю! От стіл, вікна, дерева, небо! Ось та, яку я люблю. Отже, мої думки, чисті, ясні, здорові. В чому ж річ? В чому? Ні, годі! Годі! Більше про це не думати. Так? Давай балакати про щось инше.
Прокоп. Так-так, про инше. Слухай, навіщо ти хотів сьогодня бачити Миколу Івановича?
Родіон. Миколу Івановича? (Зразу хмарніє; мовчить; понуро.) Хочу сказати йому, що Олімпіяда хвора й що він не повинен женитися з нею.
Прокоп. Та-ак?! Миколі Івановичу Голубцю ти хочеш це сказати? (Сміється.) Ну, знаєш! Голубцеві він хоче казати такі речі! Та хіба йому сестра твоя чи діти потрібні! Та це-ж найпаскудніщий з доцентів, кар'єрист і підлиза. Всі студенти кажуть. Дай ти йому спокій. Не до таких треба зверта-тись.
Родіон. Та невже він такий?
Прокоп. Препоганий суб'єкт!
Родіон (хмуро). А він прийде. Що ж я йому скажу, для чого прохав зайти.
Прокоп. От дурниці! Скажи, що хотів сказати одну річ, та потім рішив, що він не вартий того. Та й край.
Родіон (сміється). Так і сказати, що не вартий?
Прокоп. Так і скажи.
Родіон (глибоко зідхаючи). Кілю! Невже помилування? Га? Невже? У мене в цю мить такий стан, який, мабуть, буває у присуджених до смерти й помилуваних. В перший час помилування. Ще стоять в душі тіні жаху, ще все пам'ятається, але вже й спалахує щось ясне, яскраве. Знаєш, Кілю, поїдемо кудись, де багато-багато сонця. Кажуть, в Єгипті чи в Алжирі воно завсігди є. Добре? І будемо жити. Тільки дітей у нас не буде, поки все не стане ясно-ясно. Так? Так?
Прокоп. Так! Ми зробимо все, що в нашій силі.
Родіон. Чудово! Їдемо. (Павза.) Страшенно дивний стан весь час: я ніби трісочка на хвилях. То зносить угору, на самий гребінь, і все блискає в душі, кричать від радости хочеться. То шпурляє тут же вниз, в сіру ковбаню. От і цю мить. Уже туга. Страшенна туга! Слухай, Кілю, а чи не легкодухість це? Не підлота, моя, що я згоджуюсь? Уступка ж, уступка! Це ж не те, про що я мріяв! Я-ж брешу собі! Га? А це ж настрашніше, коли брешу собі. Краще смерть, ніж брехня собі! Краще вбити себе, ніж... Кілю, я ж брешу, брешу! Га?
Прокоп. Родіоне! Ти що обіцяв? Годі. З тим усим покінчено. Держись на гребіню. Навіщо ж воля у тебе? Родю?
Родіон. На гребіню? (Обнімає.) Спасаєш? Спасаєш мене чи сама віриш? Віриш?
Входить Голубець і Ліма.
Родіон. А, Микола Іванович!... і Ліма?
Прокоп. Родіоне, не треба! Добре? (Виходить наліво, киває головою гостям.)
Голубець (ввічливо). Виконую обіцяння, Родіоне Тимофійовичу. Я люблю точність. Моє поважання.
Родіон. Дякую. Сідайте. Але я... знаєте. Я, власне прохав вас самих зайти... Та й річ, про яку я хо-тів говорити, вже не... Вибачайте, Миколо Івановичу, я сьогодня трохи... той...
Голубець. Я розумію, я розумію. Будь ласка. .
Ліма. Чого мадемуазель Прокопенко  втікла?
Родіон (сидить, похмурившись, думає, не чує її). От що, Миколо Івановичу... Я хотів з вами побалакати на таку тему... Лімо, ти не можеш вийти на хвилинку?
Ліма. Ні.
Родіон. Чому?
Ліма. Я можу знати все, що торкається мого будучого чоловіка.
Родіон. Звідки-ж ти знаєш, що це твого мужа торкається?
Ліма. Чую. І маю право знати все.
Родіон. Ах, зараз-же це „право". Ну, коли право, то прошу! От що, Миколо Івановичу... Лімо, вий-ди, я тебе прохаю!
Ліма. Ні! Але коли ти...
Родіон. Добре! Для тебе ж буде корисно. Прошу. Вам, Миколо Івановичу, відомо, що у нас погана наслідственність.
Голубець (встаючи). Ви про це? В такому разі не турбуйтесь, Родіон Тимофійович: Тимофій Наумович сьогодня все мені сказав. Я лишаюсь при свойому. Це справи ні трішки не міняє.
Ліма. Яка наслідственність? Що таке?
Голубець. Нічого, Лімо. Потім я тобі поясню. Дуже я вам дякую, Родіоне Тимофійовичу. Це все, що ви хотіли мені сказати?
Родіон. Так, це все.
Голубець (Лімі). Бачиш, нічого небезпечного й протизаконного нема. Вона боялась одпустити мене самого, думала, що ви будете запрошувать мене в нелегальне товариство. Ну, до приємного побачення. Я поспішаю.
Родіон (посміхаючись). До побачення. Значить, вас це не турбує?
Голубець. Родіоне Тимофійовичу! У кожного своя наслідственність. Я трохи знайомий з вашим відношенням до цього питання, але находжу його... занадто, якби сказати, експансивним. Бувайте здоровенькі!
Ліма. Всього доброго, Родю. Як ся маєш?
Родіон. Бувайте. Дуже добре себе маю. (Виходять.)
Родіон (швидко ходить по хаті, потім кличе). Кілю!
Прокоп. (входячи). Ну, що?
Родіон (злісно сміючись). Нічого. Сказав. Але він не боїться. Він цілком свідомо готовий засмічувати людськість своїми дітьми. Не злочинець? Ні? Спокійно й безжурно. Ради якогось десятка тисяч рублів. А сам писатиме статті й читатиме лекції про добро, правду, Спінозу, Канта, красу, справедливість. Та яка ж правда й добро можливе, коли ми, падлюки, засмічуємо життя? Ми даємо людськості дегенератів і тут же гаряче балакаємо про красу, правду, справедливість! А я? А я сам? Не такий же хіба? Ні?
Прокоп. (сильно, гнівно) - Ні!! Чуєш ти: ні! Ти хочеш бути иншим, а ці не хочуть! Годі!... Ти сам раз-у-раз казав, що в цьому вся різниця. Годі, годі! Я не хочу більше. Ти дав слово. Не думай і не говори про це. Я сказала Каті, щоб вона нікого не пускала. Я хочу побути з тобою без цих візитів. Добре? Ходім, сядемо... Ходім. Сядемо, поговоримо. Отак... Ну, посміхнись і годі. Дивись: сонце яке! А в Єгипті? Га? Подумай: беремо паспорти, їдемо по чужих краях, городах. Що-дня разом і серед усього світу. І ти мій, мій, мій без кінця! Весь мій! (Обіймає, цілує.) Мій!
Родіон. Кілю! Кілю! Що ти робиш зо мною? Що ти робиш зо мною?!
Прокоп. Люблю тебе! Чуєш? От і роблю. Люблю  люблю! І, нікому  не віддам!  Нікому,  ні-чому, ніколи, нізащо!
Родіон раптом обнімає її й бурно, жагуче цілує. Потім спускається перед нею на підлогу й жад-но цілує ноги,  сукню, коліна, руки, хустинку.
Прокоп. (заплющивши очі). Так... Так... Так... Так...
Родіон. Моя?... Моя?...
Прокоп. Твоя! Вся, вся твоя! Нікуди не піду! Ні на хвилину! Чуєш? Чуєш? От, зараз посилаю Катю за своїми речами. Хай все кладе в купу, запхне в скриню й везе сюди Я ні на мент не піду звідси. І зараз же, зараз негайно! Де в тебе чорнило? Записку хазяйці! (Біжить до столу.)
Родіон. Потім, Кілю, потім! Іди до мене.
Прокоп. Ні! Я хочу бути тут уся! Щоб ніде ні частинки мене не було! Тільки з тобою! Іди сюди.
Родіон підходить.
Прокоп. (пише й говорить). «Прошу подателю цеї записки видати мої речі. К. Прокопенко». Та й усе. Здивується, але більше писати зараз не можу. Нехай!... Тепер до Каті! Хай негайно іде. Негай-ної (Вибігає наліво).
Родіон (з посмішкою ходить. Зупиняється, думає. Лице здригується мукою, одчаєм. З жахом виривається) Ма-а-мо! (Злякано стихає, озиряється й ніби щось одгортає од голови руками. По-троху затихає, сідає й сидить задубіло. Помалу підводить голову і вмить зо всеї сили б'є себе ру-кою по лиці.) Падлюка!! Падлюка! (Схоплюється, напівбожевільне, скажено). Ні!... НІ-НІ! (Хапли-во, що - хвилини озираючись на двері, одмикає шухляду столу, виймає каламарчик, одкубрює йо-го, не перестаючи бурмотіти „ні-ні-ні-ні".) Входить Прокопенкова. Родіон озирається.
Прокоп. (побачивши його лице, кричить). Родю!! (Кидається до нього.)
Родіон схоплюється на ноги,  кричить. „Ні!!" І випиває. Робить не то здивовано, не то з жахом „А?!" і пада на підлогу.
Прокоп.  Родю!! (Сіпає його, тормосить).   Ан-ти-и-пович! Антипович!
Антипович.  вбігає з запискою в руці... Спочатку з жахом скрикує: „Ой!" потім довго кричить: „О-ой" і кидається до Родіона. 
Прокопенкова безсило пускається  на  підлогу біля Родіона й ридає.
ЗАВІСА
