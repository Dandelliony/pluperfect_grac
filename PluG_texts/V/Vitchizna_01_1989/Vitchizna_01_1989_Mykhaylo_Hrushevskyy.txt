ІСТОРІЯ УКРАЇНСЬКОЇ КОЗАЧЧИНИ
ТОМ ПЕРШИЙ ДО РОКУ 1625
«Се ж бо те племя славного народу Руського, з насіння Яфетового, що воювало Грецьке цісарство морем Чорним і сухопутю. Се з того покоління військо, що за Олега, монарха руського, в своїх моноксіїлах по морю й по землі плавало і Константинополь штурмувало. Се ж вони за Володимира, святого монарха руського, воювали Грецію, Македонію, Ілірик. Се ж їх предки разом з Володимиром хрестилися, віру християнську від Константинопольської церкви приймали».
(З характеристики козаків в маніфесті 1621 р.)
Сим томом розпочинається третій круг (цикл) Історії України Русі, присвячений часам козацьким, XVII — XVIII століть.
Перший круг (три томи, І — III) містив Історію українського народу від перших початків його історичного життя до упадку його державності, докладніше сказавши — преісторію українського народу і української території, історію сформованая, ровною й упадку Київської держави та її епілогу, держави Галицько-Волинської і тих форм соціального, культурного і національного життя, які розвинулися в рамах сього державного устрою до половини XIV століття.
Другий круг (теж три томи, IV — VI) містить історію розкладу і упадку українського життя під новим режимом литовсько-польської держави в XIV —XVI століттях. Він слідить за тими змінами, які вносив в українське життя новий суспільно-політичний устрій і чуже державне право, за процесом ослаблення або заникання соціальних і культурних форм, вироблених попереднім періодом, витискання і заміни їх новими соціальними і культурними формами і за наростанням тої реакції національних сил, яка проривається нарешті в останніх напруженнях суспільної і національної самоохорони при кінці XVI ст.
Третій круг, що мусить містити теж не менше трьох або чотирьох томів (від сьомого до дев'ятого або десятого включно), буде присвячений історії національного відродження за поміччю нового соціально-національного чинника (фактора) — козаччини. Буде се історія самої сеї нової національної сили передусім, далі її боротьби з ворожим польським режимом, відродження культурних і національних сил, спроб відбудовання соціальних і національних відносин за поміччю і під охороною козацької сили наново, відповідно до бажань і ідеалів суспільності, аж до повного ослаблення й упадку козацької сили в стрічі з зверхніми й внутрішніми перепонами і перешкодами. Се велика трагедія народного життя, де вперше на пам'яті історії український народ виступає активно, творцем своєї долі й життя, зривається до боротьби на життя й смерть за здійснення своїх мрій і бажань, але по вікових напруженнях, облитий кров'ю, знесилений у боротьбі з непереможними перешкодами, упадає на бойовищі, на розбитих надіях і мріях. Найбільш яскравий і найбільш інтересний період українського життя і з погляду українця — потомка тих поколінь українських борців, і з погляду стороннього дослідника, історика соціолога, він в історії українського народу здавна трактувався осібно, як окрема цілість. По сій традиції я й вирізняю сю серію томів під окремим титулом «Історія української козаччини». Але заразом в історичній перспективі українського життя ся фаза його історії мусить бути докладно вияснена в своїх зв'язках з попередніми стадіями, бо органічна зв'язаність і тяглість народного життя не переривається вповні ні при яких змінах і переломах, поки живе даний народ. І, включаючи сю добу в свій загальний образ історії українського життя, я не залишив вказати ті різнорідні зв’язки, які зв’язують козаччину з попереднім життям — давнішою і безпосередньою минувшиною. Сю зв’язь зазначив я й епіграфом з нововідкритого маніфесту українського духовенства 1621 року : в пам'ятний момент нового тісного союзу всіх суспільних верств на українській національній платформі, в ім’я того, що в тім часі означало собою національний постулат, українська інтелігенція в своїй характеристиці своєї козацької репрезентації з притиском підкреслила сими словами органічну зв'язь нового козацького чинника з історичним життям України, з її старими традиціями — всупереч пізнішим теоріям чужоземного походження козаччини та чужих впливів на її формування і взагалі всупереч всяким розриванням української історичної традиції.
Те історичне тло, на якім з’явилася козаччина, було представлене в попередніх томах. Там вказані були ті суспільно-економічні, культурні, політичні обставини, в які поставила українську суспільність, український народ його історична еволюція в XVI—XVII століттях, і вияснений був процес наростання народної реакції, яка знайшла свій вираз і свої засоби в козаччині. Загальне представлення українського життя в V і VI томах було доведене до другого десятиліття XVII ст. Це той момент, коли став довершеним фактом перетворення української козаччини з явища чисто побутового, з спеціальності східноукраїнського життя в новий соціальний і національний фактор. Козацтво проголошує свою солідарність з українською інтелігенцією на пункті релігійних і національних змагань, і з цього часу історія козаччини стає центром українського життя більше як на століття.
Перша половина цього тому (гл. I —IV) досліджує історію козаччини до сього переломомого моменту. В ній насамперед представлені ті колонізаційні обставини і всякі інші зв'язані з ними відносини східноукраїнського життя з кінця XV і в XVI столітті, що покликали до життя і дали розвинутися широко козацтву як побутовому явищу (гл. І). Зібрані приступні нам відомості про козакування з кінця XV і до половини XVI в., про ного розріст, розширення ного політичного кругозору і розмах енергії (гл. II). Описані правительственні заходи коло приборкання козаччини і реформи для її регуляції, які мали такий вплив на відокремлення козаччини в певну привілейовану суспільну верству (гл. III), і перші серйозні конфлікти її, в тім раптовім зрості, з польсько-шляхетським режимом при кінці XVI ст. (гл. IV).
Друга половина тому (гл. V—VIII) вводить читача в ті обставини, які на початку XVII ст. роблять з козаччини орган соціальних і національних змагань українського народу. Описується, як козаччина, завдяки ідеї козацького імунітету, виробленого протягом другої половини XVI ст., притягав до себе великі маси селянського й міщанського елементу, і через те сама здобуває відмінний характер — соціального протесту проти польсько-шляхетського режиму (гл. V). Далі, представивши зріст козацької сили й екстенсивної енергії в перших двох десятиліттях (гл. VI), вияснюються ті обставини, в яких козаччина входить в сучасну релігійно-національну боротьбу, проголосивши своєю програмою сучасну національну програму української суспільності, і описуються многонажні події 1620—1621 років, коли козаччина поставила на карту свою участь і свої заслуги в Хотинській війні для осягнення своїх національних і соціально-політичних постулатів (гл. VII). Потім ідуть розчарування козаччини і з нею всієї української суспільності в тих надіях, за ними авантюристичні плини міжнародних комбінацій 1624 — 1625 років (союз з Кримом, плани правосливної ліги з приводу Яхії, проект підданий Московщині), і, нарешті, історія Куруківської кампанії 1625 року — сього епілогу хотинських заслуг і надій, кінчить сей том.
Деякі моменти з описаного тут часу і з сих подій були предметом більше або менше докладних студій, але в цілості се не було оброблено детально в усьому своєму прагматичному зв’язку. Джереловий матеріал доповнений в значній мірі новим, ще не використаним, зібраний почасти автором, почасти іншими членами археографічної експедиції Наукового товариства імені Шевченка; частина його вийшла в VIII томі «Жерел», частіша, цитована по рукописах, вийде в дальших томах «Жерел». Література вказана почасти в нотках під текстом, почасти в примітках. Коротко подано історію розроблення різних питань історії козаччини. Ширше не можна було цього зробити в рамах сеї книги; щоб подати історію поглядів і відносин до козаччини і різних сторін її в зв’язку зі змінами в течіях і настроях нашої суспільності — на це треба було б другої такої книги, як ся.
Як в деяких інших питаннях нашої історії, прийшлося мені значно розійтися з популярними поглядами і в основнім питанні про зв'язки організаційних форм козаччини з старшими суспільними традиціями княжих часів. На мійй погляд, ширше мотивований в гл. Ill, козаччина не перейняла з тих часів готових організованих форм самоуправи, бо вони вигасли в руїнах східноукраїнської дезорганізації переходових століть, під гнітом литовсько-польського режиму. Ці організаційні форми відроджувались з тих основних клітин громадського ладу, які заціліли всім часі упадку й виростали з них поволі, особливо на запорізькім Низу. В городовій території («на волості», кажучи термінологією XVI — XVII століть), придавленій польсько-шляхетським режимом, сей організаційний процес був прискорений заходами самого правительства, що для нагляду над козаччиною та її приборкання творила козацькі уряди й власті, відокремлювала козаччину для контролю в спеціальну верству, але сі організаційні заходи правительства кінець кінцем служили козаччині опорними пунктами для своєї власності, вповні неофіційної організації. І сей процес використовування народною стихією для кристалізації своїх опозиційних елементів, для акумуляції сили супротивлення, самих тих опорних точок, які давали репресивні заходи ворожого режиму, мав високий інтерес, І на нього я позволю собі вперед звернути увагу читача.
В кінці приходиться мені попросити його справити собі досить численні помилки, які залишилися в тексті, незважаючи на велике число авторських і коректорських корект.
Практика друкарської штуки в Києві зосталася непереможною перешкодою на сім пункті; нею ж пояснюється значне запізнення сеї книги, що мала вийти ще в лютім сього року, а виходить у червні.

І.
Східно-полуднева Україна в XV—XVI ст.
Обставини тутешнього життя в XV—XVI ст. Татарські напади кінця XV і першої половини XVI ст. Організація оборони і умови українського життя в першій половині XVI ст.
Той процес еволюції відносин економічних, суспільних, культурних, національних, який характеризує литовсько-польські часи XVI—XVII століть української історії, розвивався головно в західних і північно західних українських землях. Сі землі ближчі були до вихідних точок тих нових течій, нових факторів, під впливом яких змінювалося й розвивалося тодішнє українське життя; сі фактори опанували тутешні землі повніше й глибше, знайшовши або сотворивши собі певні опорні точки в самім складі життя, самих відносинах сих земель у вигляді певних співзвучних національних і суспільних елементів самого громадянства. Але чим далі на схід і східне полуднє, тим більше слабли ті підстави, на які опирався розвій нових відносин, і ті різнорідні течії — чи в сфері еволюції суспільно-політичної, чи в процесі економічнім,чи культурно національнім, які так глибоко проникали у відносини й життя західних українських земель, все слабше проявляли себе тут, зводячись майже або й зовсім на ніщо на крайній східній та східно-полудневій периферії українських земель.
Досліджуючи ці процеси на підставі матеріалів із західних українських земель, я зазначував, звичайно, і ті ослаблені форми, в яких проявляли вони себе в східних українських землях. Але самими сими ослабленими формами економічних, чи суспільних, чи культурно-національних процесів, в яких проявлялася сучасна еволюція західних українських земель, розуміється, не вичерпувалося життя і відносини земель східноукраїнських. Наслідком відмінних обставин воно проявляло себе і в самостійних та оригінальних формах, які в сумі надавали тутешньому життю колорит і характер, глибоко відмінний не тільки від центральних земель Великого князівства Литовського чи Польського, а навіть від західних українських земель. Тут, «яко на Україні», на окраїнах, периферіях державного, суспільного, культурного життя польсько-литовської держави, не тільки не можна було суворо триматися стертих шаблонів і формул правного, економічного чи культурного життя сеї держави, а й треба було рахуватися з явищами, відносинами, формами оригінальними, тубільними, «українськими». І коли в попередніх століттях наслідком колонізаційної й економічної слабкості сих земель сі явища
й прикмети тубільного, східноукраїнського життя мали значення й інтерес тільки місцевий, то, почавши з останньої чверті X-VI ст.. вони набирають все більшої сили. Сильний колонізаційний зріст Східної України вливає нові сили у форми, в змагання й напрями тутешнього життя. Він же викликає похід сюди привілейованих елементів і з ними — атрибутів і норм, вироблених змаганнями привілейованих верств польсько-литовської держави. Але східноукраїнське життя, життя народних мас спеціально, набираючи сил, починає формуватися й кристалізуватися в рішучій, різкій опозиції до шляхетського життя, що тепер сунуло на нього, та до устрою й права шляхетської республіки, якою стала польсько-литовська держава. І в міру того як сі опозиційні елементи стають дужчі, численніші. Східна Україна здобуває значення вогнища опозиції, противного полюса для всього державного, економічного, культурного, національного складу Польської держави: для шляхетського права, шляхетського панщинного господарства, шляхетської католицької польської культури, шляхетського польського панування взагалі й зокрема його панування над елементом українським. І коли східноукраїнські опозиційні антишляхетські елементи входять у конфлікти, а далі підіймають і свідому боротьбу з шляхетським устроєм,— ся боротьба набирає принципового значення і щодалі все більше стає ясним, що ся боротьба має вирішити питання: бути чи не бути шляхетсько-католицько польському пануванню, шляхетському праву і панщинному господарству на українській землі взагалі.
І от, прослідивши в кількох томах можливо докладно, під якими впливами політичними, соціальними, економічними, культурними складалося й формувало ся життя західних і північно-західних українських земель сих століть (від половини XIV до половини XVII ст., чи до другої чверті або до початків XVII ст.— як у якій сфері), ми повинні звернутися тепер з оцим до земель східноукраїнських. Дещо ми вже зробили: ми знаємо, які елементи вносили в тутешнє життя право та суспільно-політичний устрій Великого князівства Литовського, потім Польщі, в якім напрямі впливала на східноукраїнські землі суспільна та економічна еволюція сих держав. Тепер нам належить прослідити й оцінити силу супротивлення сим впливам, яка випливала з обставин, з життя східноукраїнських земель, і те — що протиставляло се життя впливам, формам і нормам права і життя польсько-литовського (польського, врешті).
Се завдання дуже важливе й привабне з погляду історика українського життя. Воно має більший інтерес, як те слідження змін, модифікацій українського життя під впливами польського права чи політики. Там український елемент займав роль пасивну, підпадаючи, угинаючись під тими чужими й ворожими йому впливами. Тут він виступає активно-відпорним супроти чужих впливів і творчим, організаційним. Тим більшої уваги варті обставини, в яких він тут себе проявляв, і прояви, в яких він себе виявляв.
Але завдання се стрічається з величезними труднощами — в недостачі джерел. Досередини XVI ст. ми знаємо про життя східноукраїнських земель дуже мало, а для століття від середини XIV ст. до середини XV ст., так само як і для попереднього — від середини ХІІІ ст. до середини XIV ст., таки так мало, що трудно собі й уявити. Тим часом у тих століттях в сім житті пройшли переміни — важливі, глибокі, які відмінили тутешні обставини глибоко й сильно я порівнянні з ранішим, досить добре нам відомим життям київських часів.
Доводиться збирати нандрібніші звістки, натяки, випадкові подробиці протягом кількох століть з цілого простору східноукраїнських земель від Хмельника до Путивля, від київського Полісся до Чорноморського побережжя та доповнювати їх щедро висновками ретроспективними, з матеріалів пізніших — другої половини XVI і першої половини XVII ст., щоб скласти собі якийсь образ тутешніх обставин і загальної еволюції тутешнього життя.
Середнє Подніпров’я, що в перших століттях історичного життя українських земель було вогнищем політичного, економічного, культурного життя для цілої Східної Європи, в тих темних століттях (половини XIII — половини XVI ст.) стало глибоким перелогом, на якому буйно віджила дівича природа, не чуючи над собою важкої руки чоловіка, і серед неї наново сходили сходи суспільного життя, де в чім схиляючись до традицій давніших, староруських, а в іншім — розвиваючися вповні оригінально серед дозвілля них здичавілих пустель. Но тільки на жителя Західної Європи, призвичаєного вже до тісного, інтенсивно культурного людського життя, а й на людей з центральних земель Великого князівства Литовського, також ледве що зачеплених якоюсь культурою, сі східні українські землі середини XVI ст. справляли враження якихось диких просторів, незвичайно буйних і багатих дарами природи та позбавлених вповні руйнівних слідів людського життя. Подібне враження, яке зробили на європейця простори Америки — її гігантські степи, гігантські ліси, гігантські ріки, незвичайно буйна природа і незвичайно слабкі сліди людського життя. Звісний литовський мемуарист середини X-VI ст. Михайло Литвин,— чоловік імпульсивний, з буйною фантазією,— добре, хоч і не без гіперболізму, подає нам сі враження від дикого українського дозвілля в своїм трактаті, призначенім для його земляків, також не дуже помащених культурою.
«Київ,— пише він,— має грунти такі родючі й легкі для оброблення, що як витрати їх парою волів, і то тільки один раз, буде пребагатий урожай. Навіть необроблені, сі грунти дають рослини, поживні для людей своїм корінням та стеблом. Також дерева з різними благородними овочами і виноградні лози з великими кетягами, зовсім добрими,— вони дико ростуть самі подекуди на скелях. В старих дубах і буках, дуплястих від старості, зчаста здибаються рої бджіл і стільники, прегарні кольором і запахом.
Звіра у лісах і полях така сила, що зубрів, диких коней і оленів б'ють тільки для шкіри, а з м'яса беруть тільки хребетні, товстіші часті, решту кидають — так його дуже багато. Олениць і диких кабанів зовсім не вживають. Диких кіз така маса прибігає зимою з степів у ліси, а літом у степи, що селянин б’є їх тисячки. На річках дуже багато бобрових гнізд. Птахів сила предивна, так що весняною порою хлопці набирають повні човни яєць качачих, диких гусей, журавлів, лебедів, а пізніше набирають повні хижі молодих птахів. Орлят беруть до кліток задля їх пер, що приладжуються до стріл.
Собак годують м'ясом звірячим і рибою. Ріки там бувають повні риби, коли нечувані маси осетрів та іншої великої риби йдуть з моря на солодку воду. Тому деякі з рік звуться золотими, особливо Прип'ять. Дійсно, вона в одному місці коло Мозиря, на устю р. Туру, коли прибуває свіжа вода з джерел, на початку марта, щороку наповнюється таким множеством риби, що як кинути спис, то він стирчить і тримається просто, немовби його встромив у землю,— така там густа риба! Сам би я не повірив, якби на бачив часто, як там черпали без перерви рибу й наловляли часом на один день тисячку має приїжджим купцям, що приходять туди під той час, коло повороту сонця (весняного зрівняння).
Інші письменники другої половини XVI ст. і першої половини XVII ст. вторують сим звісткам, оповідаючи дива про родючість, буйну рослинність і багату фауну східно-полудневої України — Подніпров'я, Брацлавщини й східного Поділля.
Чуда кажуть про незвичайну видатність грунту — так що, оброблений якнайлегше, він дає неймовірні врожаї, вертає посів до ста разів. Сіяти там щороку не треба, на Поділлі досить одного року зорати й посіяти — уродить і на другий, а дасть одного року і другий, і третій урожай. Коли лишити плуг на полі, то він за два чи за три дні так заросте, що трудно його знайти. Трава на ластівнях така висока, що волів ледве видко в ній, як пасуться: часом навіть і рогів з трави не видко. Грунт такий родючий та тяжкий, що треба запрягати волів по кілька пар. Бджоли така сила, що вона робить стільники не тільки по дуплах, а й по ямах. Риби така маса місцями, що вона сама гине від тісноти по озерах і затоках, коли вода почне убувати. Я сам бачив, оповідає Боплан, як у гирлі Орелі, закинувши невід, витягли більш як дві тисячі штук риби, і найменші з них були довгі на стопу. Самару козаки звуть святою рікою за її багатства, як здогадується він: її околиці найбагатші воском, медом, звіриною, будівельною деревиною; тут перебуває маса рибалок, що за браком солі в'ялять рибу в попелі, а також сушать її у великих масах.
Полишаючи на боці гіперболічні подробиці, ми чуємо в сих відзивах, хоч би й перебільшених, реальні прикмети тодішнього українського дикого дозвілля. Навіть у сухих рахунковичів, урядових ревізорів, що описували доходи українських старостів в середині XVI ст.. воно вириває вирази здивовання, коли вони говорять про вільне життя українських уходників Подніпров'я, що «уставичъне там живуть на мясе, на рыбе, на меду зъ пасекь, свепетовъ и сытять тамъ собе медъ яко дома», або про розкішні займавшими тутешніх осадників. «Суть іншын пасеки, иж и три селища за одну пасеку не стоять,— пише ревізор про міщан брацлавських,— при которой єсть на милю земли, а в найменшоє на полмили; также в него пашня, стави спустныи, пчолъ мноство, зверь всякий, сади й огороды овощоныи роскошный и всякий ишный пожитокъ, в которую пасеку и в земли и в сеножати и дубровы, што ку єй прислухають, не толко не волно єсть никому входовъ и пожитковъ никоторыхъ мети, але и дровна ани травы стебла ни хто даромъ взяти не можетъ, олижъ все за поклономъ». «Пашня там родить збожъв всякое завжди лепей, ножъли при котромъ нишомъ эамъку»,— пише інший ревізор про брацлавське староство. «Конемъ и въсякому быдлу хованье тамъ роскошънос по дубровахъ и евннямъ по дубинкахъ через зиму, а тамъ радо ся быдло всякое тамъ множить. Зубровъ, оленей, лисиць и иншого зверу множъство великое. Меду те жъ офитость великая, а предне доброго, чистого, белого, безъ бортей и безъ всякое працы великое, не только съ ласекъ, але готового съ вепетовъ выди раючи».
Край, досить багатий сам по собі, пролежая облогом кілька століть. Став перелогом на всій просторій і до глибшого Полісся — поза Київ, Житомир, Остер, Чернігів, вибуялим, багатим природними силами, але диким, некультурним. Як і коли сталося се з колишнім вогнищем східноєвропейського життя?
У.
Велика, кількавікова прогалина в наших джерелах дає змогу відповісти на се питання тільки дуже загально.
Готувалося це спустошення вже здавна, внаслідок упадку державної організації, державного життя — з одного боку, сильного натиску кочових орд — з другого: явища сі йдуть у парі й пов'язані між собою. Вже з другої половини XII ст. стає очевидною безсилість державної організації, княжої влади стримати натиск кочівника на передстеповий пояс української колонізації. Передстеповий пояс нищиться, пустіє. Вся східно полуднева Україна починає підупадати; життя політичне, економічне, культурне починає все сильніше й замітніше відпливати звідси в ліпше захищені й спокійніші краї західні й північні. Ослаблення Половецької орди в другім і третім десятиліттях XIII ст., можливо, трохи затримало сей процес і трохи уліпшило колонізаційні обставини передстепового пояса, але за бідністю джерел про се можна говорити хіба у формі гіпотези. Та слідом Батиїв погром завдає рішучого удару по політичному життю Східної України, а в подальшому — також економічному й культурному. Значна частина східноукраїнської території виломлюється з князівсько дружинного устрою й вертається до давнього аморфного життя поодиноких громад під татарською зверхністю. В інших частинах, де князівсько-дружинний режим задержався або відновився, він маліє, дрібніє, вироджується й втрачає свій політичний характер: державно правні прикмети його слабнуть все більше й поступаються місцем прикметам привотно-правним. Під тяжкою рукою татарської зверхності, дикої, варварської й особливо неприхильної, підозріливої та ворожої до вищих, правлячих верств, до влади, до всього, що може бути зав’язком організації, опозиції, підпору.— життя дичіло, вироджувалося. Вищі, заможніші, культурніші верстви, вибагливіші щодо обставин життя, починають кидати східноукраїнські землі, що так мало давали запоруки безпечності, ладу, порядку. Боярство і міський патриціат, духовенство й артистично реміснича людність мандрує на захід, в галицько-волинські землі, і на північ, в землі українські, білоруські, великоруські.
Повного спустошення в Східній Україні ще нема. Для нижчих верств, придавлених боярсько капіталістичними елементами, такі зміни на перших початках могли навіть бути досить пожадані. Тим більше, що татарський уряд, поки держав свої орди в руках і міг вести якусь планову політику, безперечно, йшов назустріч течіям, зверненим проти князівсько дружинного режиму, й мусив старатися якнайменше наприкрятися українському демосові там, де ній ворожо ставився супроти сього режиму. Ми бачили у свій час, що навіть у слободи, осаджувані татарськими баскаками, збиралося багато осадників, і люди тікали туди з сіл княжих. Де князівсько-дружинний режим упадав — життя демократизувалося, «без холопа і без пана» до певної міри. Де князівсько-дружинний режим зостався, там разом зі своїм здрібненням мав ній тенденцію розвивати далі холопсько-панську еволюцію; оце й підрізувало його при конкуренції того демократичного складу життя.
Загалом беручи, життя демократизувалось, але заразом, мусило дичіти й грубіти під зверхністю татарських емірів і баскаків. Особливо коли почала вироджуватися, розвалюватися ординська організація і дисципліна, а се, як знаємо, почало вже зовсім виразно давати себе знати з останньою чвертю XIII століття. Серед ординської анархії життя безборонних, безкняжих громад ставало неспокійним і тривожним, гірше навіть від дрібних і малосилих князівств, де вони заціліли або відродилися там, у Східній Україні. Патріархальне життя громад під управою своїх отаманів, без усякого втручання з боку їхніх «отчичів в дідичів» — ханів татарських, що сиділи собі в Орді й тільки присилали своїх баскаків по данину,— як малює не русько-литовський літопис у звіснім оповіданні про подільську землю перед литовською окупацією,— мусило часто давати місце епізодам і періодам далеко менш спокійним. Серед безладдя, що зачинається в Орді з кінцем XIII ст., серед боротьби емірів і ватажків між собою, що зводили свої рахунки на «улусах» свого противника, серед грабіжницької самоволі розбійницьких ватаг, що вироджувалася в таких обставинах, життя в близькім сусідстві степів і орд ставало повним тривоги і небезпеки.
Розуміється, як то кажуть, голий розбою не боїться: серед сього тривожного життя виховувались елементи, які пристосовувалися до сеї тривоги й небезпеки, завсіди готові відбитися від татарських напасників і заплатити їм тим же. Але хліборобській, іхх подарській людності такі неспокої не могли бути милі, й спокійніші та ліпше загосподарені елементи, що мали щось до страчення, мусили відпливати, мандрувати далі від татарських нополохів на захід і північ. Східна Україна, стративши хутко вищі верстви, верхи своєї суспільності, мусили поволі тратити взагалі осілу, хліборобську українську людність — поволі пустіти, починаючи від крайніх своїх периферій, на степовім пограниччі, і далі в глибину. Те, що ставало пограниччям, у свою чергу рідшало, пустішало все більше, і осіле, рільниче життя українське все більше концентрувалося на північний захід, збиралося в краях лісових. А передстеповий край, не кажучи за степові пограниччя, все більше починав експлуатуватися тільки наїздом, «уходами», як то бачимо в XVI ст. : українська людність розходилася з весною зі своїх лісових осад по тих покинутих просторах, ловила рибу, дичину, збирала мед і віск; сміливіші, особливо бездомні, менш вибагливі, й зимували тут часом. Але осіле, господарське життя відступало все далі й далі на північ і захід, у поліські краї.
Сей процес мусив потягнутися яких півтора століття, більше і менше — як по обставинах.
У другій половині XIV ст. Східна Україна входить до складу Литовської держави, дістає знову державну організацію, княжу владу і дружинно-боярську верству. З'являється знову тенденція вернути собі втрачені простори, закріпити її узбросними замками, утворити нові кадри військовослужбової людності.
Найбільш визначним і енергійним репрезентантом цих змагань у наших джерелах, вданому ними матеріалі, виступає Вітовт. Ми знаємо, що він прагнув до того, аби поставити під свої впливи саму Орду, і для того зробив кілька походів у степи, а пізніше політичними способами — виводячи своїх протеже на ханський престол, пильнував тримати орди в своїй залежності і дійсно вмів осягнути те, що на Чорноморському побережжі його воля була законом для тутешніх татар. Річкові дороги Дніпра, Бугу, Дністра, їхні виходи в море хоче він мати в своїх руках і для того ставить тут ряд замків. Відживають давні, віками поховані ідеї про урядження експортових портів на Чорноморському побережжі, митних комор на тих степових дорогах; для їхньої охорони ставляться замки, а в планах їх мають і ще більше. Надання Чорноморського побережжя Бучацьким з 1442 р., що говорить про «замки наші: Каравул на Дністрі, Чорний город там, де Дністер паде в море, і Качибеїв на морськім березі, з усіма містами, портами, митами водними і сухопутними», та ставить новому державцеві за обов'язок укріпити і в ліпший стан привести сі замки й городи,— як відгомін свіжої ще пам'яті про Вітовтові заходи на Чорномор'ї, має зовсім реальне значення. У часи Вітовта се були цілком серйозні плани, як показує історія побудування замку на Дністровім лимані (мабуть, того ж Чорного города). Границі України окреслювалися по чорноморські береги на полудні, по Донець і Тиху Сосну на сході. Се був поворот до давнього стану речей: п’ять століть тому, як ще турецький потік не залляв причорноморських степів. І в першій чверті XV ст., при енергії Вітовта, при великих силах, які давала сконцентрована, а одних руках зібрана Литовська держава, сильна і одностайна під міцною рукою Вітова, сі завдання могли б звичною мірою бути сповнені.
Не без значення може бути те, що Вітовт всю східно-полудневу Україну (окрім Сіверщини) задержував у своїй безпосередній владі, не даючи в державу князям. Поділля, коли воно перейшло до нього (західне від 1411 р., східне, мабуть, ще від 1393 р. і без перерви до смерті Вітовта), він обсадив своїми старостами. В Київщині разом із Задніпров'ям по смерті Скиргайла, що дістав сю волость на основі умови з Ягайлом, посадив Вітовт свого товариша, князя Івана Ольгемунтовича, але не в ролі князя-володаря, а в ролі намісника тільки («даль ему держати Киевь», як каже русько литовський літопис). І така управа через намісників, очевидно, потягнулася до самого надання Київщини Олельку Володимировичу (в 1110— 1441 рр.). Дуже можливо, що Вітовт умисно не давав тут волостей нікому, щоб мати вповні вільну руку в задуманім русі на полуднє, щоб вести його за одним планом на цілій лінії.
На жаль, недостача актового матеріалу з близьких Вітовтові часів не дає нам можливості стежити за його заходами коло колонізації й організації всередині самого того передстепового пояса. Тільки для західного Поділля (пізнішого Подільського воєводства) задержалося певне число Вітовтових надань. Се переважно записи сум на різних маєтностях, роздаваних в державу різним особам — русинам (місцевим і з дальших земель) і різним приходням. Таке роздавання, інакше сказати — формування військовослужбовці верстви й військовослужбового землеволодіння, судячи з прихованих вказівок, велось інтенсивно, очевидно, не тільки на Поділлі, а й у Брацлавщині і в Київщині.
Поруч військовослужбового привілейованого землеволодіння, що забезпечило певну військову силу цим землям, формувалися кадри військовослужбового селянства, так званих слуг, які звільнялися від усяких інших повинностей або сі інші повинності зводились до мінімуму замість обов'язку військової служби. В пізнішому описі київських сіл маємо при сих військовослужбових осадах, які в прихованому до наших часів фрагменті досить густим рядом криють західно-полудневе київське пограниччя, виразні посилання до практики Вітовта, які дозволяють бачити в організації сих військовослужбових кадрів діло Вітовта, безпосередньо ного намісників. Разом з тим мусили йти заходи коло будови укріплених замків, що мали служити опорними вузлами цієї військової організації.
Зі смертю Вітовта центральний уряд вже не займався більше сею справою так енергійно. Західне Поділля перейшло до Польщі і з заведенням тут польського устрою (по смерті Ягайла) було більше полишене на власний промисел місцевої шляхти. Уряд Великого князівства Литовського, заклопотаний внутрішніми завірюхами й відносинами з Польщею, втрачає інтерес і розуміння сеі східно-полудневої справи, накресленої Вітовтом, як і взагалі занедбує свою східну політику. Нові київські князі Олелько і його син Семен, що в 1440-х р.р. дістають в уділ Київщину з Задніпров’ям, полишені своїм слабким силам, могли тільки слабшими заходами і не так планово вести далі традиції Вітовтової політики — рух на полуднє. Але так само було в Брацлавщині, хоч би вона правилася намісниками безпосередньо від центрального уряду.
Від Олельковнчів маємо кілька надань або згадок про них, які вказують на невпинний рух на полуднє — колонізаційний та організаційний. Семен Олелькович проводить розмежування своєї волості з Кримською й Золотою ордою: ---.— додається пізніше реляція на підставі відомостей від київських старожилів, що оповідали про сей давній обвід границь. — ---. (реляція великому князю Жигимонту — коло р. 1540 — про границі Великого князівства Литовського на підставі оповідань «людей старих киян, черкашан і канівців», що пам'ятали той обвід Семена Олельковича. — М. Г.).
Коли вважали потрібним об’їздити ті границі та класти на них граничні знаки, видко, що надавали тим територіальним претензіям на землі нижнього Дніпра або верхів Самари якесь реальне значення. Пізніша реляція переказує разом з оповіданнями про той граничний обвід і пам'ять про те, що на Тавані перевози (себто доходи з них) були по половині — половина на великого князя, половина на хана кримського. Факт сей належить, очевидно, до часу перед Менглі-Гіреєм, за часів Олельковича, і дає нам ілюстрацію реального значення, яке мали ті границі з Кримом або з Волощиною в сих пізніше диких степах.
Про розміри колонізації та її поступи деяке поняття дають нам звістки про її стан перед Менглі-Гіреєвими спустошеннями, які можемо зібрати з сучасних документів і пізніших згадок.
Ідучи від заходу, від Поділля коронного, передусім маємо оте звісне вже нам надання Бучацькому чорноморських замків Чорного города і Качибея з приналежними околицями, що в тих часах 1440-х рр. ще вважалося настільки реальним, що Бучацькі завели процес з королівською адміністрацією за права на приморські пересипи. Але се значення надавалось сим землям, так би мовити, за інерцією — за традицією Вітовтових та Ягайлових заходів. Претензії до них не були підтримані урядом, і землі виходять з-під реального володіння чи Корони, чи Великого князівства Литовського, до якого се побережжя, як ми бачили, все-таки зачислялося за давньою пам'яттю і в другій половині XV століття.
На середнім Дністрі найдальше висуненний у степи замок — се звісний нам Каравул (коло Рашкова), з добре захованими слідами укріплень. Вище нього — звісний ряд держав і маєтностей XV століття: Буша і Грушовець на Мурахві, Берладка на Мурашці, Бронниця, Іваниківці, Агдашів (Акташ, білий камінь), інакше Серебрія, далі — Ілляшівці, Лядава. Козлов — все моєтності тубільних, українських родів Буцнів, Козловських, Нешевичів, Ілляшовських. Пізніша традиція, в середині XVI ст..— коли ці подністрянські простори були «з давніх часів пустими», заховала пам'ять про замок на Жвані — пізніше «городище Жван» (тепер Жван недалеко від Дністра), і другий в Голчедаєві, на Лядаві, згаданий у перемирнім трактаті 1431 р. (тепер Верхній Голчедаїв).
За Дністром, від гирла Муряхви, границя осад чи шляхетських маєтностей XV століття відступає поволі на північ. Полишаючи на боці сильно непевну грамоту Семена Олельковича на маєтності Шашкевичів з 1459 р., де виступає поріччя р. Косинці і Русави аж по саму р. Рашківку з городищем Тимолівським (Тиманівським) і Драгошівським (тепер Комаргород), маємо більш певні вказівки у цінному записі про роздачу Казимиром маєтностей в Брацлавшині на віденському сеймі 1448 р. Тут знаходимо такі надання і потвердження: Рогоза дістає привілей і на отчинн свої Мервинці, Гикавці і Кобилля, і вислуги Воробієвичі й Шпиків — вони тягнуться смугою понад Мурихвою аж до Бугу: Мервинці на долішній Мурахві, Кобилеве, може, Кобилецьке, коло середньої. Воробіївці і коло них Рогозна на Бузі. Шпиків між ними. Іванко Гинкович дістає надання на Бортники неподалік від Брацлава (на південний захід) і Юрківці за Бугом. Якийсь війт Станіслав дістає Єрмолмиці і, мабуть, він же — Остолопів, Дашів, Ометинці, Ситківці, Кропивну й Роговці — маєтності за Бугом, від устя Собу на північ. В тій же місцевості має Слупиця Куну й Носов ці. Копоть — Копієвці (коло Собу) і Кожинці (коло Роськи), Шелибор — Кальник і, крім того, Шандирів і Куничне (на північ від Брацлава). Менько-Ілинці (на горішнім Собу), коло нього Іваненко-Осташкович— В'язовець, Грицько Ясманович дістає грамоту на Кроконці (Криківці в доріччі Бугу, на північ від Брацлава). Жорнища (в доріччі Собу, коло Ілинець). Оратів (в доріччі Роськи) і Погребище (вже на самій Росі). Грицько Баласепревич (!) на Долинне (було у землях Розволозьких, тепер Володарки, в поріччі р. Молочної і Пальчиківці — є тепер тільки Пальчиків на низу Гинлого Тікича). Коли се він, то «доходи лебединські», що належали як отчина Івашку Львовичу разом з селами Релів і Росечеїв («Ивашку Львовичу на отчину потверженьє на селе Редев а на Расачеєв а на лебединскыє доходы». — М. Г.), можна віднести до околиць звісного Лебедина, в доріччі Висі (тому тих сіл не можна вже тепер відшукати, бо ця східна околиця спустіла найбільш радикально). (Там може було й с. «Пореєвъцы», що дістав якийсь Пушка разом з тим Грицьком «Баласепревячем». — М. Г.).
Сей інтересний ряд можна б доповнити ще реєстром маєтностей Дашковичів, потверджених за ними у 1505 р. За словами Федька Дашковича, який дістав се потвердження, вислужив сі маєтності дід його за часів Вітовта. Ся голослівна заява мало що варта, і комплекс маетностей сих уклався протягом довшого часу, але можна прийняти, що він, бодай значною мірою, сягає часів перед татарськими погромами. Окрім звісного нам Шандпрова, знаходимо тут маєтності: Клищеве, Тростянець, Тиврів — все в сусідстві Шандирова (над Бугом і коло нього), далі Волчкінці й Песторовці (їхнього місця не можемо вказати), також «селища» (слід їхній, дійсно, зник зовсім): Оринича і Костине на р. Косинці. Збунове і Паробчне на Русаві, Ленів і Михайлове — не звісно точно, де саме.
Для 3венигородщини маємо цікаве потвердження великого князя Олександра Гриньку Васькевичу на маєтності — селища Миглієве (Мліїв), Орлонець і Лінчинці (інакше — Ілінчинці), в поріччях Вільшани і Тясьмниу: землі сі були «отчиною й вислугою Федька Васькевича, земянина Звенигородського», що згинув від татар, і з рукою його вдови перейшли до Грицька Васьковичн. В середині XVI століття сі маєтності належали Зубрикам, і, крім них, володіли вони ще селищем Радивонівським у поріччі Тясьмину (пізніший Жаботин) — правдоподібно, се такий же залишок колишніх маєтностей перед запустінням, як і ті Звенигородські їхні селища. («Иван Зубрик маетъ... по жоне селища: Мехлеєво, Личинцы, Горловъцы... другое именье єго селище Радивоновськоє на pецє Тясмене». — М. Г.).
На Пороссі, що належало до Київського князівства, маємо кілька надань князів Олельковичів. У 1451 р. надає князь Олелько боярам своїм Івашку й Петру Григоровичам селище Таганчу, що який перед тим держав якийсь «панъ Игнатъ Шумаковъ»; другим разом дістали вони від нього Товарів на Росі (біля теперішніх межиріч); їхньою батьківщиною був Григорів на Дніпрі, нижче Терехтемирова. Іншому «боярину нашому пану Андрію Морозови» надає князь Семен Олелькович «село Жердеву» там же над Дніпром, вище Канева («Дердева» в ревізії 1552 р. — М. Г.). Бояри Єрші володіли в другій половині XV ст. Могилами і Білим берегом (Дніпровським побережжям, очевидно, понижче Росі). Якийсь князь Роман володіє великими маєтностями над Россю: Рут Старий і Новий, Тоганів, Очків, Новосілля. Клайклище (!) і Костомирів— від нього переходять вони в другій половині XV ст. до Івашенцевичів.
За Дніпром знаємо в тих часах маєтності Глинських — поріччя Ворскли і Сули. Лозків — землі жереб’ятинські по р. Карані й далі в глибину Задніпров'я. Князів Половців Рожиновських — землі рожнівські й ніжинські між Десною, Удаєм і Остром, на підставі, мовляв, привілею ще від князя Володимира Ольгердовича.
Разом сі отчини й вислуги, падання й потвердження тягнуться широкою смугою від гирла Мурахви більш менш до гирла Сули, становлячи, так би сказати, передову лінію тодішньої колонізації. Наскільки реально вона була колонізована, розуміється, не можна сказати. Але, судячи з того, що зараз побачимо,— про села княжі на полудневій границі Київщини,— мусимо думати, що вповні безлюдними навіть сі передові пости тодішнього колонізаційного походу не були. Сі «отчини» й «вислуги» випрошувалися й роздавалися не тільки в надії на якусь майбутню колонізацію, а й організовувались економічно, загосподарювалися потроху,— хоч переважало, без сумніву, над осілою господарською колонізацією господарство уходив, наїздом. Для якогось інтенсивнішого господарства не могло тут бути місця: хліборобство, наприклад, можна мислити собі тільки в дуже скромних розмірах. З другого боку, той факт, що маєтності того чи іншого володаря чи державця не виступають переважно у вигляді одного обрубного комплексу, а складаються з кількох куснів, часом досить віддалених один від одного, позволяв здогадуватись, що землі навіть в сім передовім поясі були досить розібрані, цінилися, освоювалися й випрошувалися у центрального уряду наперебій! Значить, військовослужбове землеволодіння було досить розвинене. Ті відомості про маєтності, які маємо, вказують тільки деякі з них, і в дійсності категорія тутешніх бояр-землян була далеко численніша, хоч в порівнянні з землями, ліпше освоєними, тутешнє землеволодіння, зрозуміло, зоставалося дуже рідкісним. Крім роздавання земель боярам землянам, в інтересах колонізації й воєнної оборони, в тих же інтересах розвивалося закладення громад пійськовослужбових, селянських, на землях, які зоставалися у безпосередньому розпорядженні князя чи великокняжого намісника.Звісний нам опис Київщини, списаний по смерті Семена Олельковнча, перед татарськими погромами, кидає цікаве світло і на організацію сеї селянської війеьковослужбової колонізації, і на тутешнє господарство.
В тім фрагменті, який маємо, виступає ряд сіл, починаючи від Росі і під Житомир та Чудній. Значна частина імен сих осад зникла, і їхнє місце не можемо означити, так що локалізувати сей образ військово-селянської колонізації можемо тільки почасти; але східно-полудневі осади таки, мабуть, пропали разом з описом замків Черкас і Канева (географічного порядку фрагмент не дотримується докладно). Фрагмент розпочинається селом Терпеєвим «на Рси» (пізніш не звісне). Далі маємо с. Антонів неподалік від Росі (над Березянкою), кілька сіл над Роставицею: Щербів (тепер Ружин). Вчорашнє, може. Радистів. Потім Почуйкове на Кам'янці, Сокольча на Унаві, Ходорків і Скочищів на Ірпені. Водотиїн у верхів'ї Здвижу. Крім того, кілька сіл над Дніпром — на південь від Києва, як Гуляльники коло Ржищева (групи сіл коло Житомира і Чуднова мають уже інший характер). Осади сі й інші, з ними названі, яких місця не можемо ближче означити (таких є сім), майже всі мають згадку про практику Вітовтових часів. Се показує, що маємо тут до діла з осадами старими, не молодшими, а може, й старшими від часів Вітовта. Саму військовослужбову організацію їх можемо вважати з певною вірогідністю дійсно справою Вітовта та його намісників: слабкість привілейованої військовослужбової перстви зовсім природно могла спонукати його до організації кадрів військовослужбового селянства, з елементів заможніших, економічно сильніших. Вони мають технічну назву «слуг». Їхній головний обов'язок — військова служба: «а служба ихъ толко на войну ходить», «на войну хоживяли, я иного ни чого не знали» (в значенні яких побудь робіт). Тільки подимщину давали — тобто різні натуралії зі свого господарства, і то тільки раз на три роки: «а подимщину даивали за великого князя Витовта на третій годъ». Часом згадується ще обов’язок «болкуновщини » (поволовщини), але тільки на приїзд самого великого князя Вітовта (отже, рід так званої стації). Спершу князь Семен став заводити «новину» веслах, які ближче лежали до його дворів: казав їм «на толоку ходити, сіна косити, став сипати», і ся новина, очевидно, будила серед тих слуг велике незадоволення «того ден имъ и стирины не бывало». Осади невеликі — найчастіше 5—10 господарств, але є такі, де всього два-три господарства, а в однім сидить тільки сам-один отаман — осадчий, сподіваючися на осадників, два найбільші села мають по двадцять службових господарств разом з отаманом. Поруч військовослужбових у невеликім числі стрічаємо таких, що сиділи на «яроці», медовій або куничній данині, а також «свобідних», які ще не висиділи волі, не запомоглись, і через те ще не несуть ніяких повинностей. Загалом сі 18 сіл, описаних у нашім фрагменті, посилали на війну близько 150 кінних вояків.
Відомості його доповнює в дечім пізніший опис київського замку (1552 р.). Він згадує «села, съ которыхъ выхоживало люду панцеръного на службу господаръскую 146, а тепер тыє села пусты вси», і нараховує сім таких сіл (Куликів, Попадичі, Рословичі, Янковичі, Юрієвичі, Невеселове, Іванковичі). Деякі з оцих сіл зникли без сліду, інші звісні в ближчім сусідстві до Киева, зараз на полуднє від нього; мабуть, всі вони більш-менш до сеї околиці належать. Нема сумніву, що пам'ять про них належить теж до часів перед спустінням Київщини, і таким чином ся звістка доповнює собою звістки опису XV ст.: в тім фрагменті її, який маємо, нема сеї околиці, і ні одного з названих вище сіл не маємо в нім. Се показує, наскільки значніша в дійсності була ся військовослужбова колонізація і наскільки часткові відомості про неї маємо в нашім фрагменті.
Опорними базами-вузлами сеї військовослужбової організації служили замки, але, на жаль, ми про них маємо дуже слабкі відомості з сих часів. На подільськім пограниччі бачили ми два замки, правдоподібно невеликі — Голчедаїв і Жван. На середнім Дністрі — Караул. На середнім Бузі крайній замок в напрямі до степів, звісний нам,— се Брацлав. Далі на схід Звенигород, знищений під час татарських погромів і потім не відновлений. На Дніпрі крайній замок у Черкасах. За Вітовта мусили бути якісь замки на низу Дніпра і Бугу (порівняти звістку про якийсь город св. Івана, поставлений Вітовтом десь на нижнім Дніпрі) — вони відповідали б тим чорноморським замкам в околиці Дністра і були потрібні як передові пости для охорони хоч би митних комор тих часів. Але про них не маємо ніяких докладніших відомостей. Знаємо тільки сю внутрішню лінію — Брацлав, Звенигород, Черкаси. Можливо, переходила вона й за Дніпро — тут міг бути також замок в поріччі коли не Ворскли, то Сули, але вказати його ближче ми неспроможні.
Деякі згадки з XV ст. і з пізніших, наприклад, в описах українських замків середини XVI ст., кидають світло на колонізацію й життя, яке розвивалося під ослоною сеї військової організації. Житомирці згадують в 1552 р., які то доходи давали замкові млини перед спустошенням, як ще села не спустіли — тому шістдесят, сімдесят, вісімдесят літ. ---. Цікаво порівняти з пізнішим нужденним станом Житомира і його околиці, в середині XVI ст.. звістки про нього в опису XV століття: тоді в ній було двадцять корчем, а в Чуднові 53. «а в месте людей полно». В Брацлавщині пригадували, як за давніших часів ходили підводи з Брацлава до Канева, Києва й Черкас навпростець «по селам, который передъ тымъ бывали, а теперь вжо од поганства спустели»,- отже, були не тільки номінальні права на ті села, а й реальні осади. З сусіднього подільського пограниччя маємо цікаву пізнішу згадку в меморіалі Претвича, як то «тих часів як Ров, Олчедаїв та Жван не були спустошені, богато людей сиділо коло тих замків», але потім, під час спустошень, воєвода волоський перегнав їх за Дністер й оселив у себе; а як поставлено замок в Барі й стала та околиця залюднюватись, почали й ті емігранти (чи їхні потомки) назад вертатись.
Сі здобутки колонізації й військової організації — досить скромні самі по собі, але дуже значні й показові в порівнянні з пізнішою руїною — зникли під татарськими погромами останньої чверті XV ст. Польсько-литовський уряд, зневірившись у Вітовтових традиціях, занедбав свою східно-полудневу політику до того, що дав своїм суперникам поновити своїх традиційних союзників — кримських ханів, і Крим з передової позиції литовської політики, сторожа й охорони української колонізації, яким був він, за визнанням польських політиків XV ст., став на довгі часи вогнищем руїни й деструкції для України, аж поки вона сама не спромоглася з ним собі порадити. 1482 роком розпочинається оця нова доба в житті східно-полудневої України. Татарські напади, то більші, то менші, спадають один за одним на неї. То той, то сей замок, а столичним київським включно, попадають в руки татарські, гинуть в огні, а менші загони, яким більші замки були не по зубах, нишпорять в їхніх околицях, нищачи останні сліди осель і господарства. «За ті літа пановання славної памяти Олександра,— згадують литовські пани по його смерті,— Менглі Гірен, цісар перекопський, сам своєю особою і через своїх дітей і людей неперестаючи нищив пограничні землі обох держав, і які то шкоди невимовні сталися, які полони несчисленні виведено, яке розлите крови християн чоловіків і жінок, потерпіли вони (держави) від того поганства — хто то може виповісти!»
Польсько-литовський уряд Казимира І Олександра почув себе безсилим проти сього степового урагану і в своїй прострації готовий був навіть відновити давні відносини українських земель до Орди, зняті з них урядом Вітовта сто літ тому. Не помишляючи навіть про оборону границь колонізації, він силкується оборонити й затримати бодай внутрішню сіть замків. З надзвичайним напруженням, з мобілізацією сил майже цілої держави король Казимир відбудовує в 1483 — 1484 рр. київський замок, знищений в 1482 році. «На роботу київську,— оповідає пізніша урядова записка.— приходило тоді більше як 20 тисяч топорів з волостей подніпрянських, задвииських, торопецьких, з Великих Лук і Ржеви Великої». Навіть від папи випросив Кизиммр підмогу на відбудування Києва. Заразом, щоб справити враження на татар, мобілізує військові сили Великого князівства Литовського під Києвом. Таку ж мобілізацію повторив у 1190 х рр. великий князь Олександр, вийшовши з цілим військом на полудневу границю, і відбудував при тім брацлавський замок, знищений татарами. Але навіть не всі замки були відновлені — наприклад. Звенигород так і зостався без відновлення, і все Поросся і Заросся, поза дніпровою смугою, лишилось без всякої охорони, то, значить, було засуджене і далі бути пусткою. Так само і все східно-полудневе Задніпров’я.
Ціною крайньої запобігливості бажанням та інтересам кримського розбійника, піддобрювання його дарунками і обіцянками рік-річної данини та грання на розбійничих інстинктах його орди, польсько литовському уряду кінець кінцем удалося захитати одностайність і витривалість кримської політики, прихильної до Москви, а ворожої до Литви Польщі, та звернути кримців проти Москви.
Перспектива війни з Москвою, з якою носився в надії реваншу литовсько-польський уряд по смерті Івана ІІІ, робило такий поворот дуже привабним: надія, що, звернувши розбійницьку енергію Криму на Москву, можна буде у себе сподіватися певнішого спокою від кримців,— так само. По довгих торгах про розміри річних «упоминків», які мали платитися кримському ханові, сталася угода на тім, що хан буде річно дістанати 15 тисяч золотих, які платитиме по половині Корона і Велике князівство Литовське, а хан за те обов’язувався дати закладнів, не пустошити земель литовсько-польських і помагати литовсько-польській державі проти її неприятелів, передусім проти великого князя московського: від нього Менглі-Гірей обіцяв відібрати й до Великого князівства Литовського вернути всі землі, які той забрав був за часів пеликого князя Олександра. Умова ця була доведена до кінця в 1512—1513 рр., але вже від 1507 р. Кримська орда почала пустошити московські землі і все більше входила в смак сього нового спорту.
Одначе се само по собі нітрошки не забезпечило українські землі Корони й Великого князівства Литовського від тиких самих пустошень. Правда, новий уряд Жигимунта Старого показував трохи більше енергії й уважливості в охороні полудневих границь і запобіганні татарським наїздам, але сі охоронні заходи переважно були звернені на Західну Україну — Галичину. Поділля, Волинь, як краї сильніше залюднені, багатші військовою силою і військовослужбовою людністю. Східна ж Україна, слабко залюднена й слабосила сама по собі, була дуже слабко обслуговувана й урядом. Та кінець кінцем і Східна, й Західна Україна, невважаючи на всі урядові заходи, жила у невпиннім хронічнім страху татарських спустошень, і така вічна небезпечність, розуміється, страшенно підтинала всякий розмах колонізаційної енергії, не давала можності інтенсивно працювати над відновленням знищеної колонізації. Класична фраза волинської шляхти в 1540-х рр.: «тут на Волини будь єсть або не єсть перемирє з татары, тогды предел з коня мало зседаєм»,— дуже добре характеризує тутешнє життя за всю першу половину XVI ст.
Під час переговорів про згоду і союз з Кримом, коли литовсько-польські війська були стягнені на московську границю (під час повстання Глинського), великі татарські ватаги напали на Поділля, Волинь, мабуть, і Київщину, заганяючися в Полісся аж під Слуцьк, де побило їх литовське військо, вертаючися з походу; Інших знов погромили на Поділлі коронні жовніри з подільською шляхтою, й ще згадуються дві битви на інших місцях. В р. 1509-м воєвода молдавський вчинив звісний нам похід на Поділля й Галичину з турецьким і татарським військом, як пише сучасник. Потім з початком 1510 р. почали ходити тривожні поголоски, що татари збираються на Кучманськім шляху і хочуть іти на Поділля. Король скликав шляхту в загальний похід у Короні, зажадав помочі з Литви і Волощини; може бути, що се відвернуло татарський похід або й без того взяв він інший напрям — звернувся на Ногайську орду. Але, погромивши ногайців, татари знову звернулися до українських земель. Знову пополох і мобілізація, особливо на Поділлі, і татари одним військом пішли на Волощину, другим — поза Київ, в білоруські й литовські землі, загамяючися далеко аж за Вільно, і, страшенно попустошивши, «ціло до Орди вернули ся». Литовський гонець, приїхавши в кінці року з Орди, привіз вісті, що татари збиралися походом ще й на Галичину, але Менглі-Гірей затримав сей похід. В Польщі чекали нових нападів, ухвалено кредит на удержання постійного більшого війська на Поділлі (проектовано чотири тисячі, а в дійсності було три); поручено всяку обережність пограничним старостам і начальникам військ. Доносили не весну, що татарське військо зближається до України, потім — що його бачили коло Брацлава. Кінець кінцем татари кинулися на Київщину, але воєвода Немирович погромив їх на Рутку (на полудні від Києва). На весну 1511 р. знову тривога: хан посилав своїх закладній до Києва, але з ними йде шість тисяч татар. Збираються війська, щоб стрінути зі зброєю в руках сих вісників спокою, але тривога сим разом була фальшива: хан закладнім не послав. Одначе тривожні вісті не вгавали. Чекали і пильнували границь на Волині й Поділлі; литовські сили були мобілізовані і зібрані під Мозирем під головним начальством князя Острозького. Ціле літо пройшло в тривозі й сторожі. Татари дійсно показалися під Брацлавом, але їх було погромлено. Потім пішли поголоски, що татари йдуть на Київ, і туди послано литовське військо. Кінець кінцем татари звернулися на Волощину, і се знову викликало пополох на подільсько-волинській границі, зброєння, загальний похід, але скінчилося тільки на якімсь невеликім наїзді татар на Україну — погромив їх там намісник овруцький Полозович.
Уряд вважав се результатом усильної оборони, що рік обійшовся без більшої татарської біди, й на новий рік (1512) проектував знову ухвалу надзвичайних кредитів на оборону границь, тим більше, що тривожні вісті тягом приходили також про турків. Але дістати нових кредитів король не встиг і латав видатки, як міг. Тим часом уже під весну почали надходити тривожні чутки про татар, і на весну вони дійсно великою масою (десь 20тисяч) впали в Галичину. Поки настигли сили, стягнені з Корони і Литви, орда встигла сильно попустошити й пограбувати край. Кінець кінцем її погромили під Вишневцем, і дуже тріумфували з тої побіди, але, розуміється, ся побіда, як звичайно, не повертала зруйнованого, побитого, спаленого. І за хвилю знову приходили вісті про нові татарські загони коло границь України, коло Брацлава і т. п.
Для відносин татарських високо характерним було, що саме, як татари пустошили Галичину, ханські закладні, вислані нарешті, їхали до Києва на забезпечення згоди, бо напад, мовляв, зроблений був без відома Менглі-Гірея. Се одно давало домислювати, як мало можна і в будучності покладатися на певність спокою, забезпеченого присягами, річними «упоминками» й, нарешті, закладними. І дійсно, в Польщі й Литві з триногою ждали нових нападів. Приходили вісті, що татари великою ватагою (40 тисяч) показалися в степах. На «київських полях» погромлено невелику ватагу татар під проводом Менглі-Гіреєвого внука Алена. Наїзди й битви йшли на подільських границях. І одначе годі було витягнути від сейму постійні кредити на організацію оборони: шляхта міцно трималася за кишені, сейм 1512 року не відновим кредитів, і пограничне військо коронне 3000 і 2000 спадає до 300. Уряд литовсько-польський, спираючись на новий трактат і нещодавно вислані Менглі-Гірею гроші, старалося всіма силами завернути його на Москву, і се удалося справді — хан робить кілька експедицій на Сіверщину (в 1513 і 1515 рр.), але сі операції татарські коло литовської границі щоразу викликали великі страхи, щоб при тім татари не перекинулися й на українські землі Литви, і уряд литовський просив, аби орда не розкладала свого коша поблизу границі. Під час другого походу татари з участю литовського війська (під приводом київського воєводи Немировича і старости канівського Ост. Дашковича) сильно спустошили Сіверщину, але разом з тим орда татарська набігла на Поділля й загналася під Теребовлю, де наткнулася на польських жовнірів і завернулася назад. І пізніше йшло так само. Новий хан Магомет, син і наступник Менглі, що вмер на весну 1515 р., запевняв у своїй приязні Польшу, яку ставив за приклад московському великому князеві,— що йому відти «і літом і зимою золото пливе від короля, як ріка безустанку пливе — і для малих, і для великих однаково». А його брат Ахмат з Очакова чинив напади на литовсько польські землі. 1516 рік приніс ще серйозніший погром, в якім винний був, очевидно, сам хан. «Той хитрий поганець і від московського упоминки брав і обом допомагати обіцяв», як завважує польський хроніст. Діставши значніші суми з Москви, він вислав літом велику орду (раховано її 30—40 тисяч) на Галичину. Оборони не було, загального походу не встигли на час скликати, і, поки одні на одних дивилися, Русь і Поділля видано татарам, як на м’ясні ятки,— страшенно по пустошено сі краї від Карпат до Любліна, забрано в неволю багато худоби, людей, а старих і малих, яких не можна було брати в неволю, на місці побито. Шляхтянок зі значних родин, які збиралися тікати з домів, повезли в їхніх власних фургонах до Криму, як не без гіркого гумору завважує польський хроніст. Польські жовніри і місцева шляхта, зібрана вборзі. могли погромити тільки деякі дрібніші ватаги, головні маси вийшли безкарно, забравши масу полону (рахували його на 50 і навіть на 100 тисяч), і гетьман коронний з двома тисячами війська, що мав, не вважав можливим з ними зачіпатись. Ходили чутки про новий похід слідом, але сим разом тривога була фальшива.
Сильний голод, що прокинувся в Криму під осінь того року, погнав татар до нових наїздів. Маса їх почала громадитися в Чорнім лісі над Дніпром. Король даремно намовляв хана, аби звернув їх кудись далі, на московські границі. По торішній шкоді рішено знову збільшити пограничне військо до 1000 люду. Цілу Волинь змобілізовано на випадок нападу. Дійсно, під кінець року татари впали на Поділля й, розділившись на чотири ватаги, кинулись в околиці Кам'яная, Летичево, Зінькова й Межибожа. Але що сим разом їх чекали, та й орда була, очевидно, слабша, то її погромили легко. Головна орда з самим ханом, шукаючи паші, присунулася під наддніпронські осади, і сам хан остерігав київського воєводу перед своєю непослушною голотою. Взагалі в орді замітна була більша, ніж коли, дезорганізація — ханські брати й сини поступали кожен, як хотів, і се в додатку до зрадливої політики самого хана замотувало відносини ще більш безнадійно. Частина орди кочувала понад Дніпром і тримала в неустанній тринозі українські землі.
В 1517 році татари таки встигли несподіваним нападом погромити пограничне польське військо. Потім знову напали а падолисті на Поділля й Волинь, але по попередній тривозі їх сим разом чекали й погромили.
Сі безупинні напади змусили нарешті шляхту ухвалити (на початку 1518 року) кредити на удержання війська на Русі проти татар, а заразом устав про чергову службу шляхти для оборони полудневої границі: Польща розділялась на три частини, і по черзі шляхта з одної частини обов’язувалась сама чи через своїх заступників іти на всяку потребу на охорони границь. Може бути, що ся мобілізація оборонних сил справді оборонила в тім році принаймні Західну Україну: татари пішли на Молдову. І там подільські жовніри помагали їх бити волохам. Пізніше татарські ватаги кинулись на Київщину й на Волинь, але їх погромили — одну ватагу князь Острозький, другу — Дашкович. Та незадовго вияснилась вся нездатність тих оборонних засобів проти серйозніших нападів татарських. В липні 1519 року велика орда татарська (10 тисяч, як кажуть) наїхала на землі побузькі — Волинську, Львівську, Белзьку, Люблінську — й зачала пустошити. Пограничне військо подільське в числі 3 тисяч поспішило на поміч і, злучившися з військом гетьмана литовського Острозького і шляхетськими силами, стало під Сокалем, щоб погромити татар, як вони будуть вертати. Позиція для боротьби з цілою ордою була дуже невідповідна, і Острозький противився сьому планові, але шляхта польська відкинула мого ради; зведено битву, й військо польсько-литовське страшенно погромлено. Небагато його встигло сховатися в сокальському замку, а татари, забравши трофеї, корогни й труби, з полоном і здобиччю пішли собі додому через Волинь.
Ся катастрофа зробила сильне враження у Польщі. Король з сенаторами рішили уявити всіляких засобів оборони, але кінець кінцем не могли видумати нічого більше, як тільки заповісти загальний шляхетський похід без попередніх оповіщень і зібрати новий трьохтисячний контингент найманого війська для охорони полудневої границі. Та й то приходилося то марне військо наймати, як нарікав король, не знати зя які гроші: шляхта, ухваливши податок, нічого, одначе, не платила, і вже попередній контингент був найнятий за позичені гроші, а тепер знову треба було шукати позички, не знаючи навіть, як її потім покрити.
Вицідивши стільки крові з України, хан наново розпочинав переговори з польсько-литовським правительством, нагадував за невиплачені упоминки й вишукуван різні закиди. Але заразом з Криму приходили вісті і поголоски про плани нових походів: що татари підуть разом з Москвою здобувати Київ, що вони збираються знову йти на Західну Україну і т. д. Вони тривожили тим більше, що військові сили Польщі були відтягнені прусською війною. На з’їзді воєвод і старост, зібранім на жовтень 1520 р. у Львові, ухвалено такий план оборони, затверджений потім королем: на Поділлі стоятиме службове військо числом 600 жовнірів (тільки всього!), під проводом головного свого коменданта каштеляна кам'янецького Яма Творовського, а старости кам’янецький і Хмельницький мали йому ставати до помочі з усією шляхтою й іншою людністю, яку б могли зібрати. Як. Струсеві на місце давнішого Стан. Лянцкоронського доручено стражництво — організацію сторож і, розвідок, в небезпеці він мав давати вісті до воєводи руського, старости львівського і воєводи люблінського, а ті мали оповісти всіх старост, щоб остерегли людність, аби ховалася, а самі з усіма силами, які б могли зібрати, мали спішитися на поміч війську. Головний обоз і гармата мають стояти на галицько-волинській границі між Олеськом і Залізцями, і гетьман має бути при ній. До помочі покликати також князя Острозького з волинським військом і воєводу молдавського. План обчислений був так, щоб протягом 3-4 днів могла наступити повна мобілізація всіх сил. Властиво він старався тільки управильиити ту практику оборони, яка виробилась в останні літа. За браком військових сил вся надія була на скору й енергійну поміч шляхти. Обов’язати її до того не можна було (такий обов'язок був тільки у Великому князівстві Литовськім), тож король осібним листом доручав старостам земель Подільської, Руської, Белзької, Люблінської,аби «гарними й доладними словами» заохотили місцеву шляхту, щоб вона при татарськім нападі зброїлась і спішила на поміч готьману,
Обставини не дали можності випробувати відповідно вартість сеї «ординації». Тривожні вісті з Криму приходили невпинно, щоправда, і король оголосив навіть загальний похід, але татари наїхали пізніше. Була се невелика ватага (дві тисячі), яка, одначе, встигла досить попустошити, і тільки як верталась вона, напали на неї жовніри и погромили. Се давало досить виразне свідоцтво убогості і організації оборони, і сторожовій службі спеціально (сам її начальник Струсь наклав головою при тім). Але поворот у кримській політиці забезпечив українські землі на якийсь час від значніших погромів: хан Махмет розірвав з традиційною політикою Гіреїв, задумав взяти під свою владу східні орди, передусім Казань, через се мусив ввійти в гострий конфлікт з московським правительством, що удержало Казань під своїм впливом, а тим самим мусив більше цінити союз з польсько-литовською державою. Він навіть просив послати у великий похід на Московщину, задуманий на літо 1521 року, помічний полк з воєводою Немировичем або Дашковичем, і Дашконич дійсно ходив у сей похід, що завдав страшенної шкоди Московщині. Але й на Україні тривога від татар не переставала. Десь чи не під сам час московського походу п’ятитисячна ватага татарська напала на київське Полісся, знищила й спустошила Мозир, відти пустилася далі на захід до околиць Пінська і Слуцька, все пустошачи по дорозі, й, перше ніж стягнено які-небудь сили проти них, татари встигли собі спокійно вернутись. З початків 1522 року литовські посли (між ними звісний Дашкович) неустанно писали про заміри татар іти великим походом на Україну литовсько-польську, бо їх задарюють на те і турки, і Москва. Під впливом три ножних вістей сейм ухвалив кредити і постановив на Поділлі тримати чотирьохтисячний корпус, а в потребі скликати загальний похід. Король на літо дійсно скликав похід під Медику, ллє шляхта не зібралась, і замість походу вийшов тільки один скандал; в додатку — з кредитів, ухвалених сеймом, мало що влилося до скарбу, і в дійсності число жовнірів на Поділлі в 1523 році ледве доходило до тисячі.
Кримці не з'явились (як думали в Польщі, завдяки мобілізації шляхетських сил, хоч і невдалій), зате рік сей приніс напад на Поділля турків і білгородських татар. Їхня ватага (раховано її на 5000) попустошила Поділля, пройшла в Галичину, а комендант жовнірського війська, досить звісний пограничний вояка Сецегіньовський, зі своїм полком не відважився на них напасти: дай їм спокійно господарити і потім вийти, зоставшись пасивним свідком пустошень, як нарікала шляхта. Літом 1524 року турки повторили свій похід, але з більшими силами (сучасник рахує на 13 тисяч). Сим разом вісті прийшли завчасу. Й тривога піднялась велика, тим більше, що гранична оборона була дуже слабка, бо торішній сейм не ухвалив кредитів, і не було ніяких засобів на наймання більшого війська. Король скликав загальний похід, визначивши для нього місце між Буськом і Глиняними, і для більшого нряження заповів, що сам туди приїде. Великопольська шляхта, одначе, випросилась від сього походу, обіцяючи ухвалити кредити. Кредити вона дійсно ухвалила, але війська тим часом найняти таки не було ані коли, ані за що. Зібране на швидку руку військо і шляхетські полки, скликані старостами, могли вести тільки партизанську війну, але на головні сили гетьман ударити не відважився, викликавши тим знову невдоволення шляхти. Не встигли ще заскопоїтись трохи потім турецькім наїзді, як почали приходити нові тривожні вісті: попереджили про новий напад турків; з України Дашкович писав, що татари, роздратовані нападом козаків на кафинських купців, грозять походом; з Литви писали, що великий князь московський хоче взяти в блокаду Київ і побудувати під ним свої замки. І справді, величезна орда татарська (рахують на 40 тисячі під проводом стриєчного брата нового хана посунула на Україну. Впала на Волинь, відти на Галичину, під Мостиськами стала кошем, а поодинокі загони розкинулись по Західній Україні. Король видав накази шляхті коронній збиратися під Сандомир, скликав міську міліцію (висилати кожного десятого), змобілізував Литву, сам на чолі шляхти пішов до Львова, але татари завчасу забралися з усією здобиччю, а хоч Костянтин Острозький наздоганяв їх, то своїми слабкими силами зачіпатися з ними таки не відважився.
Сі спустошення довели людність просто до розпуки. Поділля, земля галицька, львівська і наніть перемиська були страшенно спустошені. «Русь уся спустошена огнем і мечем,— читаємо в листі очевидця, бо і земля перемиська, що досі була незачеплена, другим сим татарським наїздом обернена в попіл; безконечна маса людей і худоби забрана; скрізь мало хто лишився, спромігшися сховатися в якихось ліпше укріплених містах або фортецях. Поділля після відходу турків прислало до королівської величності послів, оплакуючи свою біду, і що більше — додаючи, що вони вже сливе готові піддатися першому сильнішому ворогові, бо вже дійшли до останньої біди».
Новий великий татарський напад мав місце в 1526 р., а, як пояснюють сучасники, був він продиктований султаном як диверсія з огляду на тодішню турецьку кампанію на Угорщині. Хоч на сеймі 1525 р. були ухвалені кредити для утримання війська на два роки, але ця оборона, як пояснив король, могла помогти тільки проти легких нападів; «майже кожного року терплячи це нещастя, ми не подбали з свого боку протиставити нічого певного і відповідного, щоб його відвернути». Скликано було загальний похід, тим часом татари пустошили Волинь, белзьку і люблінську землі і встигли забратися перше, ніж стягнулися які-небудь значніші сили. Потім вони повторили свій похід зимою з 1526 року на 1527-й. Сим разом пішли в Полісся до Пінська по замерзлих річках і болотах, сягаючи в найбільш неприступні й захищені місця. Страшно попустошили сі краї й забрали масу здобичі і, вертаючись, вже зближалися до Дніпра, але наздоганяв їх аж недалеко від Києва, під Ольшаницею, Костянтин Острозький з волинськими силами і, несподівано напавши, сильно погромив і відбив у них полон (рахують його на 40 тисяч!). Була з тої причини велика радість і пиха — був то останній гучний тріумф волинського героя, «витті cum Tartaria belli gerendi impera toris», як його величали в Польщі, але кінець кінцем потіха була дуже марна.
Літом пішла велика тривога, бо татарська орда рушила під Білгород, і сподівались й знову на Україну. Король скликав загальний похід. Але татари, здається, не прийшли — принаймні нема сліду якогось значнішого нападу. 1528 рік записався дрібним нападом татар на Поділля: їхня ватага коло тисячі  коней було розгромлена польськими жовнірами під Кам’янцем, а наприкінці — походом під Очаків старост з коронної й литовської України, але ці козацькі походи я загалом лишаю на пізніше. В Криму тоді йшли усобиці між потомками Менглі-Гірея (вони потягнулися з перервпми аж до 1551 року, коли було вирізано всю родину Саїб Гірея і ханство взяв у свої залізні руки Девлет-Гірей). Один з претендентів Іслам-султан шукав помочі й захисту на Україні і обов’язувався навіть стерегти українські границі. Оці кримські усобиці були, мабуть, причиною деякого ослаблення татарського натиску в сих роках, хоч і не запевняли, розуміється, спокою Україні. Сейм 1529 року під враженням стришних спустошень 1526 року і нових тривожних вістей ухвалив нові кредити на утримання війська. Нападів того року не чуємо. Пани з України зате вчинили з пограничним військом новий похід на Очаків, але він скінчився дуже плачевною катастрофою — військо польське загинуло в сій експедиції. Ждали з тої причини нового нападу Орди, але обійшлось. Аж 1530 року в осені, як толкували,— внаслідок вістей про смерть старого сторожа литовських границь князя Острозького татари напали на литовську Україну, але на Волині погромив їх Костянтинів син, князь Ілля, а воєвода Немирович з кількома іншими князями гнався за татарами аж до Дніпра й багато їх побив. Була то, одначе, дрібна ватага татарська. Грізніший був похід
волоський під кінець того року: він зайняв Покуття, пробував здобути Кам'янець і Львів і, як я мав нагоду згадувати, знаходив певну прихильність серед русинів.
Я перерву тут перегляд нападів і спустошень, які терпіла Україна. В зібраних вище звістках переважно фігурувала Україна Західна — Поділля, Галичина, Волинь. Це в значній мірі залежить від того, що звістки наші доводилося черпати головно з джерел коронних. Але сей каталог нападів і спустошень навіть для Західної України, без сумніву, не повний, і в дійсності вона терпіла їх ще більше. І такими ж «майже рік річними ворогами», якими були татари для Поділля, були вони так само для України Подніпрянської. Коли в Західну Україну мусила їх вабити надія на багатшу здобич, бо там край був густіше залюднений і ліпше за господа рений, то Східна Україна спокутувала меншим риском, більшою безкарністю і сюди, особливо дрібніші ватаги татарські, мусили часто ходити.
В Західній Україні густіша людність,— між нею добре уоружена, дуже численна шляхта, було значною оборонною силою, а ще й правительство тут більше робило для оборони. Правда, сі оборонні заходи кінець кінцем оборонили й Західну Україну дуже ілюзорно. В результаті чвертьвікових дуже енергійних заходів (так, розмірено енергійних!) і короля, і його ради, і сейму, що, пересилюючи свою крайню неохоту, стільки разів ухваляв надзвичайні кредити «на оборону Русі»,— і шляхетської суспільності, місцевої й за місцевої, і адміністрації — «вся подільська земля і більша частина Русі лежала спустошеною», так що й татарам було трудно в ній чим поживитися. Правда і те, що кінець кінцем оборонна тактика зводилася до безконечного обертання в безконечнім колесі. Утримання найманого війська являлось паліативом, бо на значніше військо не вистачало засобів; а полк з якихось 800—1800 жовнірів не міг забезпечити від скільки-небудь серйознішого нападу. Приходилося помагати шляхетським походом, але сей шляхетський похід звичайно все виявляв свою непридатність у боротьбі з таким рухливим ворогом, як Орда, і наслідком частих зикликів шляхта попросту переставала їх слухати, збиралася дуже неповно або повільно. І щодалі, то гіркіші й загальніші нарікання викликала ся організація оборони. Шляхта нарікала на правительство, що, незважаючи на всі побори, побирані з людності, не може організувати порядної оборони. Король і його рада нарікали на шляхту, що вона така лінива до походів й неохоча до кредитів: не хоче їх ухвалювати і не платить, ухваливши. Нарікали на адміністрацію, на начальників пограничного війська, що вони не можуть устерегти краю перед татарами. Начальникам приходилося вопіяти на неакуратність коронного скарбу у виплатах та раз у раз розпускати за браком грошей своїх жовнірів і полишати границі майже без усякої оборони.
В Східній Україні справа стояла далеко простіше. Правительство обмежувалося тим, що своїм коштом утримувало і при потребі відбудовувало кілька своїх замків, які мали служити передовими стражницями держави й сій «україні», та тримало невеликий відділ війська на Подніпров'ї—в Києві, почасти в Каневі й Черкасах, щоб оборонити тутешні замки від серйознішого нападу татар. Поза тим — в повній свідомості своєї безпорадності й безсильності, лишало воно сі українські землі божій опіці й промишленню самої місцевої людності.
Державні, «господарські» замки таким чином ставали єдиною гарантією безпечності, яку давала тутешнім краям держава, єдиною опорою колонізації, єдиним прибіжищем місцевої людності супроти такого незвичайного значення для колонізації і взагалі для цілого життя сих величезних просторів, сі замки варті нашої уваги. Треба придивитися до них трохи, щоб оцінити, що вони могли давати й давали місцевому життю, місцевій людності. А що з середини XVI ст. маємо описи сих українних замків, які дають добре поняття про вигляд, устрій, стратегійне та колонізаційне значення їх, то варто трохи ближче спинитися коло них також і тому, що се багато в чому навчить нас щодо тутешніх колонізаційних й усяких інших обставин взагалі. Отже, варто увійти трохи і в деталі сеї оборонної замкової організації.
Фортифікаційний тип, способи будови й охорони сих українських замків XVI ст. тхнуть старою традицією і такими, якими бачимо їх в середині XIV ст.. вони без сумніву були не тільки в початках сього століття, а й далеко раніше. Се давній староруський город, що дуже поволі тільки приладжується до новочасних способін війни, гарматної й ручної стрільби і т. п. — тим більше, що головний неприятель, з яким приходилося рахуватися.— Татарська орда — звичайно орудувала майже тими ж бойовими засобами, що й кочові напасники староруських часів.
Першу роль у фортифікаційних засобах грала неприступна позиція — висока, стрімка гора, оточена ровами, по можливості, облита водою. Великокняжий ревізор так описує придатне на замок місце, знайдене ним: «лука одна простягнулася між Богом, як шия,— з одного й другого боку обливає її ріка, тільки на п'ятдесят сажнів відійшла ріка від ріки; якби зробити на Богу став, а на тій шиї викопати два або три рови (наповнені водою а Богу), то вийшов би замок дуже сильний, якого не можна було б ані підкопати, ані стріляти на нього з гармат ні з якого боку не можна; а й на прибудований міста є дуже придатне рівне місце, не таке, як тепер(У Вінниці), що з замку не видко всього міста, а міста замку». Зводини, рухомий міст лучив замок з містом і давав доїзд. Укріплення замкові по всій Східній Україні були дерев'яні. Вповні задержалася тут староруська техніка їх «рублення». Стіни замку складалися з поодиноких «городень», себто дерев'яних в'язань (зрубів), на півтора — три з половиною сажні, довгих, наповнених землею: щоб зменшити небезпеку від вогню, їх мастили грубо глиною. На них робився дерев’яний поміст (бланки, бланкування) з парапетом, з проробленими отворами для стрільби (подсябитья) і накриттям від дощу. В кількох місцях над лінією «бланкувань» підіймалися вежі — такі ж дерев’яні, зрублені з брусів. На бланках і вежах стояли гармати, лежав різний гарматний і всякий інший припас — колодки, каміння, тризуби, призначені на те, щоб кидати на ворогів під час приступу: стояли корита з водою від вогню. Зсередини до городень були прибудовані хати й комори, що служили сховками для місцевих людей.
За старою традицією городні були розписані між місцевою людністю панами, міщанами, сільськими громадами («людьми господарскими, мешаны и волоіцакы и людми князскими, паныкими и боярскими»), І ті, що мали обов'язок ставити й утримувати в порядку певну городню, коло неї ставили комори й сховки, де могли б сховати своє майно безпечно від ворогів («Земяно и мещане повндилн: хтоколаек собе на котрії стороне городню обыметъ и двери вроблетъ и схованья будетъ в ней мети, той вжо повиненъ будетъ тую городню на право вати, верхъ накривати, камене и колодки ку обороне на ней міти и глиною обмазонати»). Значніші пани мали свої двірки осібні. Замки були тісні, і все в них тиснулося одне до одного дуже тісно. Овруцький замок, наприклад, має 66 сажнів вздовж і 43 вшир, житомирський — 62 на 55 сажнів, остерський — 37 на 31, інші ще менші: канівський — 45,5 на 16, вінницький — 24 на 23, черкаський — 30 на 17, чорнобильський — 22 на 17.
Розміри значного числа замків таким чином не більші були від звичайного подвір'я — півморга грунту (третина десятини) або й ще менше. В такім замку не могло знайти захисту багато людей, ані було мови про те, щоб у такім стиску відсиджувалися довго. Замок міг дати притулок тільки людності свого міста й найближчій околиці, щоб перечекати хвилевий, раптовий татарський напад, і то не завжди.
Брацлавський замок, зауважує ревізор, «велмн есть малый, не водлуг достатку
людей — не толко половица ихъ, але и третяя часть зъ статки своими часу пригоды не могут ся умістить». Різні непорядки побільшили недогоди і ще більше зменшували значення замку як певної гарантії безпеки. В тім же брацливськім замку для одного з передмість доїзд був такий важкий, що людям приходилося об'їздити більше як чверть милі. І не могли в небезпечності скоро втекти до замку. В Житомирі серед сварок, хто має поставити міст — місто чи староста, замок стоїть без мосту, до замку майже не можна було дістатися : «не только возомъ въ замокъ не можетъ приїхати, але й пьшому трудно на взводъ взыйти, аниж пополз ком», і люди під час тривоги «в таковой нерадмости мусять до лісу втекати». Вінницький замок був так лихо і слабко побудований, що «не толко людемъ въ час пригоды отъ навалного непріятеля негді заперти ся и оборони од коль вчинити, але й быдла страшно заперти». Замки, будовані з дерева, не пильновані, не обмазані часом і глиною, гнили й нищилися взагалі дуже скоро, і скарги иа лихий стан замків становить вічну пісню втих часах: людність і адміністрація місцева старалася спихнути їх будову й направу на уряд, страхаючи татарською небезпекою, вииравдуючися своєю неспроможністю, а правительство силкувалося зложити на плечі місцеві. На тих хибах конструкційних справа не кінчилася. Щоб замок міг служити гарантією безпеки, треба було, щоб людність могла бути остережена про небезпеку, і то завчасну, аби мати час сховатися в замку. На те була огорожа «замкова» і «полькна». Спеціальні «сторожі» й «кликуни», по черзі посилані місцевою людністю з повинності або удержувані з податку, даваного замість натуральної служби («сторожевщика» і «кликовщина»), мали ходити по замковому бланкуванню і пильнувати ворожого нападу.
Потім на певних урочищах, на татарських шляхах, на могилах або штучних вишках («на сохах») стояли сторожі, маючи при собі коней, і вистерігали татар з тим, щоб завчасно остерегти перед ними людність. О теж було повинністю людності, досить тяжкою, так що її практикували переважно тільки «водлуг часовъ потребы»,— під час роботи на полях або «кды ся вигтерегають людей непріятелскихъ». Але незавсіди вміли під частої потреби знайтися сі сторожі, і від часу до часу все повторюється історія, що татари захопили той чи інший замок несподівано, бо сторожі польної не було. «Сиділи безпечно під той час, з огляду на перемир'я нашого господаря з татарами й турками,— оповідає ревізор про брацлавську катастрофу 1551 року,— і покладалися на те, що недавно й комісари виїздили на їх границі, й посли перекопського хана були під той час у нашого господаря в справі згоди і спокою; через те не журилися людьми неприятельськими, не розвідували про них, ані жили обережно, ані не мали жодної сторожі на полі, ані в острозі (при міських укріпленнях), і староста собі під ту гору геть поїхав». В такій їхній необережності прийшов на них несподівано тодішній перекопський хан Девлет і, підночувавши за три милі, над ранок несподівано приступив під замок і без труду його взяв і знищив. Але що не було якоїсь організованої сигналізації, не було якоїсь ширшої організації розвідів, а кожний замок мусив сам думати про себе, висилаючи своїх сторожів на «татарські шляхи», то й коли польна сторожа навіть не була занедбувана, від неї користі було небагато. «Сторожа не дуже потрібна», — доводили з гіркого досвіду житомирці, «бо ніколи вона не встереже, а як і підстережуть татар, то не потраплять дігнати до замку перед татарами» з татарського шляху, де вони стояли за двадцять миль від сього замку. Кінець кінцем навіть в ліпшім випадку вістьпро татар приходила звичайно в останній хвилі перед їхнім нападом, і треба було летіти з усіх сил, щоб поспіти сховатися до замку. Так що коли брацлавськнм міщанам приходилося об'їжджати якусь третину милі, щоб втрапити до замку, то се вважалося небезпечним, майже безнадійним: «не могутъ ся такъ далеко к замку люди з статки своими поспішити и сами в руки неприятелю увойдут».
Нарешті слабкі військові сили замків підтинали стратегічне й колонізаційне їхнє значення. Артилерія була невелика, переважно дуже лихо утримана і слабо обслужена. За винятком Києва, багатшого на артилерію, інші замки мали по 4 — 5 гармат, а житомирський і вінницький замки мали тільки по дві-три, та й ті нездалі були: в Житомирі як понищилися під час пожежі 1520-х рр., так і лежали цілком невживані в 1510-х і 1550-х рр., і реляції ревізорів нічого не помагали.
Військові залоги зустрічаються тільки в деяких замках, і то, мабуть, тільки часом. Під час ревізії 1552 року, наприклад, була залога жовнірська в Києві і сто «драбів» у Черкасах. Крім того, військову силу замків становили старостині служебники — дуже не рівні числом (найбільші подані числа в Черкасах — 61, в Каневі — 46, а в Житомирі тільки 11), і кілька пушкарів, спеціалістів від стрільби з гармат. А без залоги значення замку зводилося до мінімуму. Брацлавці, представляючи потребу відновлення Звенигородського замку, щоб відновити старий тракт з Брацлава в подніпрянські замки, вважають неминуче потрібним для привернення давнішої комунікації й колонізації встановлення постійних військових залог. Для всього того, над усі інші потреби просять, аби наймані вояки («люде пенежныи») постійно тут мешкали, щоб і зимою, і літом тут їх держали. Бо тепер неприятель не має страху, і як тільки наймані вояки відходять, приходять татари й чинять шкоди. А коли б наймані вояки все мешкали тут, то й замок Звенигородський можна було б безпечно побудувати, й села могли б поосідати, і староста та урядники його були б у безпеці від тутешніх ворогів. І козаки не сміли б на землю турецьку ходити і зачіпки чинити — бо й тепер козаків не можна б було спинити, коли б не мешкали «люде пенежыи».
Таким чином сам по собі замок місцевим людям уявлявся дуже проблематичною обороною: навіть саме відновлення Звенигородського замку без вояцької залоги вони вважали маломожливим. Дійсно, ще замки на дніпровій артерії, більше пильновані правительством, були в першій половині XVI ст. ліпше трохи удержувані й багатші військовими засобами. (Хоч і тут канівський замок через 13 літ по збудуванню був уже в такому стані, що на нім «трудно не толко оборона, але и сторожа» бо нельза вже ходити по бланъкахъ: што не поопадало и то ледвн отъ витру колишеться». А в останній чверті століття в такому ж гіркому стані був І столичний замок київський. М. Г.). Але на лінії київсько-волинського і брацлавського пограниччя — сама біля: тісний і важко приступний для своїх замок брацлавський, незвичайно лихий і позбавлений всякої артилерії вінницький (у одної гармати «конець увірвався», а з другої гармати «небезпечно єсть стреляти»), і, нарешті, ще оригінальніший житомирський — недавно вибудуваннй державним коштом, але протягом кількох літ зовсім не приступний для місцевої людності за браком мосту. (Міщани, одначе, стоїчно знесли ту невигоду й добилися, що нарешті їм зроблено міст «за гроші скарбу господарского». — М. Г.). Притому також дуже небагатий оборонними засобами (ще в 1552 р. по всіх донесеннях попередніх ревізорів було там тільки всього «дельце спижноє — две диры в нем» та «сарпатиновъ железинхъ старыхъ, горилыхъ вже три разы, негожих ку стрельбі — два», а з третього теж не можна стріляти, бо неокований, і таких же нездатних гаківниць ще 13. І катастрофа, яка спіткала Брацлав в 1551 році, показала виразно, чого варті були сі замки і які справедливі були доводи брацлавців в 1545 році, що без військових залог тутешні замки нічого не варті. Вибравшись несподіваним походом на Україну з турецьким військом і гарматами, хан захопив брацлавський замок зовсім безборонним: люди були на роботах, на пасіках і на полях, в замку поховалися тільки жінки та діти, чоловіків було тільки 50, і то переважно нездатних до оборони. Турки спочатку обстрілювали замок, потім пішли на приступ, але, довідавшись, що в замку нема води, припинили штурм, певні, що замок піддасться їм однаково. Замок дійсно третього дня піддався, і, забравши всіх з собою в полон, попаливши замок і місто, хан пішов собі. Люди, що зосталися поза замком, захоплені несподіваним нападом, поховалися в лісах, але татари їх переважно половили також.
«Лишилося всього коло двіста душ, які були повтікали, а й тепер на тім же місці сидять і чекають, що замок наново побудують, бажаючи знову осістися на своїх батьківщинах, з огляду на великі тамошні пожитки»,— закінчує своє оповідання ревізор.
Такими, як ми оце їх бачили, замки Східної, литовської України (а такими ж більш-менш були й замки коронного пограниччя) не могли мати великого колонізаційного значення,— більш стратегічне. Се були наче укріплені пункти на якійсь ворожій території, які улегшували зносини, давали можливість слідити за рухом ворога, запевняли, хоч і не дуже певно, таку-сяку безпечність своїй залозі й купці людності, що тулилася під її захистом, але зовсім не панували над територією. Для сього попи були занадто слабкі й безпорадні, як ми бачили. Вся осіла людність тулиться під самим замком, виходячи тільки на роботу або на степові промисли, але й під охороною замкових стін не може чути вповні безпечною, ані себе, ані тим менше свого хазяйства. Міський острог не дає ніякого певного захисту; на випадок татарського нападу треба ховатися в замку хіба «з душею самою», як казали, лишаючи на волю божу свої достатки. Серед неустанних татарських нападів і тривог не могло навіть у найближчому сусідстві до замку розвинутися ані міське життя, ані більше господарство, і людність, що тулилася під замком, жила на воєнній нозі, готова кожної хвилі боронити власними руками свій достаток і свою голову, бо і в тім, звичайно, не було на кого покладатись. Не на ту ж купку старостиних слуг і кількох нездалих гармат!
І от ми й бачимо справді, що, почавши від великих Менгі-Гіреєвих пустошень XV ст.. потім без малого ціле століття, а добрих три чверті століття — до 1560-х років. Східна Україна лежить пусткою. Поодинокі сталі оселі туляться при тих нечисленних замках в міськім острозі під ним, а весь безграничний простір сих країв з його природними багатствами експлуатується тільки находом, ватагами уходників.
Задніпров'я, позбавлене замків, лежить пусткою ціле. З литовського боку крайнім замок — се Остер, з московського — Чернігів і Путивль. При остерськім замку і числиться кілька сіл, а властиво шість, а сьоме, Лутава, хоч і лежить під самим Остром, належить до київського замку. Разом у них селянських господарств 45. Але навіть в сім глухім куті, серед лісів і боліт, людність не чула себе безпечною, як показує цікава замітка: «пахивали на замокъ у трехъ миляхъ на поли у Столицы, а тыхъ часов пашня опущона за неспокосмъ отъ татаръ». Вся боярська, військовослужбова людність сидить у місті. (Один тільки боярин значиться поза містом; де він пробував, не сказано; всі інші, числом 28, сидять «въ острозе». — М. Г.). І тих кількадесят селян переважно, мабуть, мали свій притулок у місті, хоч, щоправда, деякі з тих сіл сидять в дуже глухих кутах, захищених річками, лісами, болотами.
На дніпровській артерії деякі дуже бідні і незначні залишки осідлої колонізації держаться в київській околиці, і то повище Києва, по Дніпру, Десні, Ірпеню (Дубечня, Погреби, Слобідка на Десні, Тарасовичі, Сварем'я, Петрівці на Дніпрі, Демидів на Ірпені) і далі на північ. Поруч них на кожнім кроці руїни старої колонізації. «В Києве городищи Старом которые люди митрополскиє сидятъ, тые службу земъскую господаръскую служатъ якъ который можеть, бо отъ Татар звоєваны». «Села, съ которыхъ выхоживало слугъ панъцернихъ на службу господарскую: село Куликовъ, село Попадичи, село Рославичи, село Янъковичи, село Юрьевичи, село Иевеселово, село Иванковичи — с тыхъ селъ выхоживало люду панцеръного на службу господаръскую 146, а теперь тые села пусты вси». «С селъ польных — с Кривого, с Ходоркова и з Сокольчи дани хоживало 3 кади меду, нижъли запустели отъ данныхъ лет». «Село на Тетереви Вышевичи, именье Шибеноє, Забудчи — звоеваны тыхъ часовъ от Татар». Все це переважно близькі околиці Києва (найдальші ті села «польні», себто степові — Ходорків, Криве, Сокольча на горішнім Ірпені й Унаві, але панцирні села, які не зникли без сліду, розкидані на полуднє, зараз під Києвом; лежать сі села переважно вже в лісовім поясі, і одначе навіть найбільш витривала, військовослужбова колонізація панцерних слуг не витримала татарської тривоги. Та й під самим Києвом не можна було вести правильного господарства, як вказує оця звістка про митрополичих людей на Старім городі.
Опис дальшої наддніпрянської стражниці — замку канівського, окрім міського острогу, згадує селянську людність па кількох осадах: у Вороновім. Терехтемирові, Подсичах, Тулиблі. Колтягаєві, Совині — разом 50 селянських родин, що вважаються жителями сіл. Але тільки вважаються, бо, за винятком одного села, Воронова, всі інші селяни «зимують і літують при замку», як виразно каже опис («Село Подсычи земянское — от замку землею и водою 2 мили, семъєй 6-ть, зимують и литують при замъку, служать зъ городовыми»; «Село Тулибле у версти отъ замъку кнегине Путивльскоє, семьєй 6, при замъку зимують и литують, тягнуть зъ жестомъ»; «селище Колтягаєво, семъвй 6, в мнете при замъку зимують и литують» ; «село Совинъ, 3 мили отъ замъку на Ръси, семъей 8, зимують и литують въ месте при замъку». Тільки при «селищу Телехътемирові» нема такої замітки, але скорше вона тільки пропущена, ніж мала б бути тут справжня відміна від інших сіл: коли люди з Воронова, дальшого села, зимували в Каневі, а тільки літували у себе, і то на малоприступнім острові, то трудно не думати се й про Терехтемирів, тим більше що до Терехтемирова тягнулися уходи на Самарі, й люди туди мусили ходити: найзручніше їм було мати свої осади під Каневом, як триматися свого села; до того ж вони і «служать з канівцями». — М. Г.). Інакше сказавши, вони живуть властиво в місті, як і міщани, і господарюють на землях свого села находом, як і всі інші уходники, але вважаються «отчичами» тих земель і дають з них постійну, обов'язкову данину властителям сих земель не так, як по інших «пустих» селищах, де нема «отъчича ни одного» і наймають їх собі вільні орендарі-підприємці, коли і де схочуть. Але в тім селі Воронові місцеві люди в Каневі тільки зимують, а літують у себе «на острові», отже, мають досить безпечне від татар схоронище. «Зимуютъ при замъку в месте, литують там на острове». — М Г.). Таким чином, це все властиво канівці, міщани, які різняться між собою правним титулом: одні належать до замкового присуду, інші до приватних властителів-панів або монастирів. Іншої людності тут немає. Навіть в такім селі, що всього за версту лежить від замку, і то люди не хочуть там жити, а сидять у місті.
При Черкасах — сьому форпості української колонізації, навіть уже й таких номінальних осад не значиться. Вся людність концентрується в місті; є міщани, і бояри, і неосілі козаки, але людей панських нема зовсім, за винятком кількох міщанських домів, що «позадавалися земяном». («Єрмак Севрюк заложил ся ново Михаилу Грибуновичу земянину, Гораинъ Московкинъ заложил ся за ротмистра теперешнего». — М. Г.). Є панські порожні селища — пам'ять про колишні села, до татарського пустошення, поза тим — самі «уходи» монастирські, панські, переважно замкові або міщанські. Вони обіймали поріччя Ворскли, Орелі. Самари, Тясмину, обох Інгулів, самого Дніпра аж ген нижче порогів, аж до Тавані. Але осілих осадів тут не було ніде.
Вся середина Київщини між лінією Дніпра на сході й лінією Бугу на заході була позбавлена навіть таких опорних колонізаційних точок, якими служили замки дніпровські. Передова стражннця київського Полісся — Житомир, як ми бачили, чверть століття простояв не відновлений по тім, як згорів в 1520-х роках. Замок збудовано наново й приведено до якогось порядку тільки під 1550-ті роки, тоді тільки почала стягатися сюди значніша людність. В 1540-х роках через непорядки замкові, через брак оборони і через великі драчі та повинності, якими старости обтяжали сю купку людей, яка тулилася коло замку, люди навіть при замку, в місті, не хотіли осідати.
При ревізії 1545 року до ревізора «прийшли бояре і мішане і всі люде тамошні, плачливо чолом б'ючи, аби їм дано волі на кілька літ, аби податків, підвод і стацій не давати, а мати свободу куди схочуть їздити й торгувати, бо тепер, кажуть, не позволяють їм ніде меду солодкого, ані звіря мохнатого, ані воску возити й продавати, цілком в запорі їх держать; як нам буде така свобода й ласка від господаря й милості, тоді, кажуть, і інших багато може зібратися й осістися під тим замком, а тепер не через що иньше як тую неволю люди не хочуть сходитися до того замку, і ми самі за такою неволею, коли не буде ласки й милости господарської, не можемо втриматися при тім замку й підемо геть». Зосібна міщани заявляли: «тепер дей мы, горчаки, сорок або петдесять человека, не только стацей и подвод давати не можем, але и сами не маєм чымъ ся пожывити и коней на чомъ заховати, бо дей каждый зъ нас хлебь купуємь на Волынь и на Подоле ьздячи, и вжо дей шыя наша одъ хлеба не свободна, и естлн бы тых часов къ подводамъ и стацямъ мели насъ приневолить, тогды жадный з нас в месть не одержится».
Так само незначна була й інша, не міщанська людність сього величезного повіту. «Всихъ головъ пановъ и земянъ житомирскихъ» ревізор налічив 22, а їхньому володінні «селищ тридцать два, а людей ихъ всихъ сто и чотыри чоловеки». Їхні маєтності, як також маєтності замкові, він всі називає селищами; очевидно, справжніх властивих осад тут майже не було або й зовсім не було. Одні «селища» були таки зовсім пусті (між ними й такі вже в досить глибокім Поліссі засновані, як Щенів, на північний схід від Житомира), на інших значилися піддані, але переважно сиділи під замком. В 1544 році земляни й бояри дістали від в. князя увільнення від повинності мостової й сторожової і від десятини польної, з огляду на повну неможливість вести якесь господарство — «ижъ они з людми своими при замку нашомъ мешкають и для поганства Татари» по селищам своимъ пахати не смеють». И поставлення замку тут небагато змінило. Ревізія 1552 року знов каже, що «тыс вси земяне (житомирські) и люди ихъ вси, хотя у селах мешкають (то значить — числяться при певних селищах як їх мешканці), а предел для пополоху Татар лете и зиме уставичне в домах в месте живуть», а про маєтності замкові й панські, хто знає їх більше, ніж ревізор 1545 року, про всі говорить як про пусті: «Замок и мостъ замковый винны были робити села вси житомирского повету, як господарские, так князские, панские, земянскиє и боярские, нимъ еще пусты были, а запустели од шести, од семы, од осмыдесяти лет, а иншые ближей, а иншиб еще далей» (себто в останніх десятиліттях XV ст.) Вся невеличка людність тулилася під замком, тут господарила на замкових землях, а в свої селища виходили на господарство на промисел тільки уходом, як на Подніпров’ї, і правильного рільничого господарства не було, так що збіжжя навіть для власного прожитку справді доводилось купувати на Волині й Поділлі, як казали ті земляни й міщани, і на випадок яких небудь нових повинностей не тільки міщани, а й земляни могли серйозно грозити: «Ми вси з людми нашими проч поволочемся».
Як передову сторожу для західної частини Київського повіту — поріччя Ірпеня, Умави, Кам'янки — в середині XVI ст. поставлено замок у Білій Церкві. Є звістка, що се зробив воєвода київський князь Пронський (воєводою був від 1544, а вмер року 1555). Коли се так, то мусив він зробити се перед самою смертю, бо в ревізії 1552 року про білоцерківський замок нічого не чуємо. Деякі відомості маємо про нього з пізнішої ревізії; з неї бачимо, що був він закладений у великих розмірах, але слабко узброєний і, не маючи ніяких доходів, окрім з міста, що мало осісти при нім, лихо удержувався, скоро погнив і занедбався. Місто при нім справді осіло, але довго зоставалося єдиним осілим місцем у сій околиці — як те було й з іншими замками.
Для полудневої Київщини опорною базою служив Звенигород, але він не був відновлений весь XVI вік, хоч на потребу того вказувала українська людність.
З тим околиця лежала пусткою. Бачили ми вже оповідання брацлав'ян про те, як давніше підводи з Брацлава ходили навпростець на Київ, Канів, Черкаси «по селам, который перед тымъ бывали, а тепер вжо од поганства спустели». Для того, щоб ця колонізація могла відновитися, вони вважали замало відбудувати тільки сам Звенигородський замок, а й розложити тут сторожове військо, як було на Поділлі короннім: «Гдыбы люди пенежныи завжди обецне мешкали, тогды як замок оный звиногородский может безпечне зябудованъ быти, так и села осести». І, як ми бачили з попереднього, справді, саме збудовання замку не могло б відновити колонізацій, а під його ослоною могла б осісти тільки більша або менша осада міська.
Так було і в самій Брацлавщині. Брацлавськнй замок служив передовою базою для Побужжя; ним дорожили дуже з сього боку й спішно відновили заходом цілого князівства в 1490 х рр., а коли його спалили татари в 1551 році, то зараз же відбудовано коштом литовського скарбу. Будівничим був пушкар Жолдак, що зобов’язався збудувати замок за 23 місяці; 60 копачів і 40 ремісників працювало при тім, і будова коштувала разом 3177 золотих. Вся людність мала свій захист під сим замком. Ревізії, щоправда, не кажуть сього так виразно, як бачили ми се при інших замках, але в світлі аналогій з інших пограничних околиць сказане ними не лишає сумніву в тім. 33 доми боярські, 160 домів їхніх людей і 129 домів міщан господарських по ревізії 1545 року — се не тільки вся осіла людність міста Брацлава, а заразом і вся осіла людність Брацлавщини. Тільки у повіті Вінницькому бачимо, окрім замкового острога, справжні села, з людністю, і то великі — по кількадесяти господарств (всіх «людей» господарських і панських в місті і в повіті ревізор нарахував 1113, а з них в місті тільки 112 домів).
Людність щільно тулилася під стінами замку, але замок не надавав їй сам по собі повної безпеки. Не кажучи вже, що оборона замку була проблемою, яка не завжди удавалася при великих татарських нападах,— ся оборона мусила відбуватися з безпосередньою участю самої таки людності. За винятком Києва (і то не завсіди), замки тутешні, як ми вже знаємо, не мали значніших залог, які могли б обороняти замок під час татарського находу. Людність не мала за чиїми спинами критися й мусила своїми грудьми оборонити свої сім’ї та достатки. Не хто, як ся сама людність мала братися за гаківниці й аркебузи, щоб обстрілювати ворогів з «бланкувань», не хто інший, як вона мала орудувати тим камінням і колодками, які господарі кожної городні мали зібрати на бланках сеї своєї городні. Очевидці взяття Брацлава пам’ятали одного з героїв сеї нещасливої оборони, що знайшовся серед «малогодвых ку обороне» людей, яких застало в замку татарське військо: «нижъли только одинъ с них — Кудрянко-лемянинъ — тотъ моцно ся працоваль оборону и иншнихъ на то напоминалъ и беручи ихъ за руки водилъ на бланки».
І се не було тільки елементарною потребою, а й формальним обов’язком місцевої людності. За недостачею військових сил вся людність Східної України зобов'язана брати участь в обороні й ставати на кожний поклик місцевої адміністрації. Навіть у Києві великокняжий устав наказує, що, на випадок вістей про татарський напад, міщани не мають права виїздити з міста, не лишивши якогось заступника замість себе. Міщани, які мали коней, мали ставати в походи на татар і в погоню за ними, а хто не має коня, має йти до замку на оборону. В Канівщині — «повинни Каневцы такъ мещане яко бояре и подданые ихъ, и церковные, и гости вси противъ людей неприятельскихъ и в погоню за ними конно, збройно бывати — зъ старостою и без него зъ слугами его» (то значить, без різниці — чи сам староста їде на татар, чи посилає своїх слуг тільки — в якусь менш важливу експедицію). Подібно в Черкасах, з тою різницею, що тут не було людей панських і мова тільки про бояр та міщан — вони повинні служити «конно и збройно», їздити проти людей неприятельських і в погоню за ними, а навіть якби не було «слуху о людехъ неприятельскихъ», мають «для осторожности от нихъ» виїздити кілька разів на рік з старостою або його слугами «на поле», на розвіди. Така ж практика була й на Побужжі: коли непрнятелі приходять на волость, тоді против них повинні йти чи з старостою, чи з його урядниками з міста і з волости кождой хто має коня, а в погоню оден одного виправляє «о двуконь» (тому що до погоні треба було мати двоє коней, аби, стомивши одного, пересісти на другого, то один їхав з конем сам, а другий давав йому свого коня.
Таким чином, не тільки військовослужбова, а й вся людність Східної України жила все на воєнній нозі, і не тільки в інтересах самооборони, а й з обов’язку мусила вчитись воєнного ремесла і була в неустанному його вправлянні. Ревізор зауважує, що тутешні земляни й міщани «ручницы мають и стрел яти добре уміють». Чверть століття пізніше посол Баторія Броненський пише про брацлавських міщан, що вони прегарні стрільці, досвідчені вояки, вишколені в частих битвах з татарами, прегарні знавці степу. Але, кінець кінцем, мобілізації всіх ейл людності не ставало для оборони — не тільки в такому слабо осілім замку, як Житомир, де «здешнін малый люди в час потреби добре осести н оборонити не могутъ» свого замку і конче потребують якоїсь військової залоги, але й по людніших замках. Бачили ми аналогічне прохання повсякчасного розквартирування війська як окремої певної охорони й безпеки в Брацлаві.
Таке тривожне й небезпечне життя для людей більш вибагливих, з вищих верств особливо, було незносне, і панського елементу серед місцевої людності на постійнім мешканні ми на Україні сливе не бачимо. Не було йому тут що й робити, бо господарства вести не можна було, і задля скупих доходів з уходників не було інтересу тут сидіти. Навіть ті пани, що займали якісь уряди тут, найчастіше виручали себе різними служебниками й заступниками. Тільки деякі вояки із замилування жили тут завсіди та в тутешню приграничну боротьбу вкладали все своє життя. Поза тим різні minores génies місцевого боярства, різні вояки з ремесла та сірий демос міщанський і селянський, невибагливий і витривалий на нужду і небезпеку. В його очах сі тривожні й небезпечні обставини життя з лихвою переважувалися привабливими сторонами тутешнього побуту, які навіть серед найбільшого роз'ярення татарських наїздів не переставали тягнути сюди осадки ка. Українське дозвілля, широка воля й свобода в стосунках, брак всього того утиску, матеріального й морального, який давав себе чути в ліпше засиджених і захищених місцях «посполитому чоловікови» з боку суспільної ієрархії, і невичерпні багатства природи та свобода в користуванні з них — тягнули сюди й прив'язували людей до сеї землі, злитої кров'ю й посиланої попелом після татарських наїздів. Ми бачили в опису брацлавського нещастя 1551 року сей несподіваний фінал : по свіжо пережитій катастрофі, по спаленню замку й поголовнім виведенню в неволю всіх, хто в тім замку був,— люди, які заціліли випадком, замість того аби тікати куди видко від цих зрадливих осель, навпаки,сидять на попелищах Брацлава і чекають, коли їм правительство поставить новий замок «на томъ же местци», «хотячи садити ся зася на очтъчизнахъ своихъ для великихъ пожитковъ тамошнихъ».
Слово «отчизна» не повинно тут нас ввести в помилку: мова йде не тільки про місцевих бояр-земян, а й репрезентантів усяких верств суспільних — міщан і селян. Вони всі чули себе тут не паріями суспільності, а повноправними членами її, із зброєю в руках «наставляючи грудневої» против бусурманського неприятеля, готові були також дати відправу й усяким неоправданим претензіям суспільної ієрархії, самим старостам навіть. І се не вважаючи на всю силу і вплив, які мали сі віце-королі у ролі одиноких репрезентантів держивної влади в сих вийнятих з звичайних умов і норм військових територіях, в ролі комендантів замку, що давали єдиний захист і безпеку людності, і проводирів місцевої міліції, до якої мусив належати кожний тутешній обиватель!
Такий, наприклад, в 1536 році бунт канівців і черкасців проти свого старости Тишковича наслідком його драч і кривд, що призвів до заміни Тишковича іншою особою. Подібний бунт стався кілька років по тім на Побужжі: на початку 1541 року «вси земяне и мещане брацлавскиє и винницкие звязнивши ся («зваснивши ся» — посварившися) напротивку старосты своего кн. Семена Пронского, поймавши старшого земянина Богуша Слупицу втопили, врядника князя Пронского вонъ выгнали и замокъ въ свою моцъ взяли, и самого князя Пронского у Венины облегли», і здобули, а майно його забрали, ще й змусили його видати їм листа, що не буде на них скаржитися великому князеві, коли сей бунт виявився. І люди хвалили собі жити повним життям тут, серед тривог і вічної війни, заглядаючи зчаста в очі смерті й татарській неволі, ніж хилитися перед паном і урядом на більш безпечних околицях, і замість бідувати й сповняти роль робочого інвентаря там, користати тут повними руками з українського дозвілля, з «великих пожитків тамошніх».
Ревізор не залишив нам пояснення, в чім полягали ті великі українські пожитки, що звабляли сюди людність, незважаючи на вічні напади татар, нужденну оборону й небезпеку для життя і свободи. На всі сторони від сих нужденних замків тягнулися безграничні простори урожайної землі; не винищені ліси й байраки давали гарні випаси й захист худобі та її господарям, а приміщена десь під захистом такого ліска, серед безкрайнього моря квітучого степу, пасіка при малім догляді давала масу найкращого меду і воску. Геть далеко на схід і південь в саме сусідство татарських кочовищ тягнулися ті невичерпно багаті безкраї «уходи», де промишляли всякі «уходники», не знаючи над собою нічиєї влади, не маючи нікого над собою, крім гарячого полудневого неба, а навколо себе розкішного степу, який так мальовничо змалював на підставі старих переказів задніпрянець Гоголь:
«Все полуднє, вся просторінь нинішньої Новоросії, до самого Чорного моря,
було землею, дівичою пустинею. Ніколи плуг не проходив через незмірні хвилі диких рослин; тільки коні, що ховалися в них, як у лісі, витоптували їх. Нічого кращого не могло бути в природі: вся поверхня виглядала як зелено-золотий океан, скроплений мільйонами різних квіток. Крізь тонкі високі стебла трави переглядали блакитні, сині й фіолетові волошки; жовтий дрік вискакував угору зі своїм гострокінчастим вершком; біла кашка крутими шапками виглядала на поверхні; занесений бозна-звідки колос пшениці достигав у гущавині...»
Серед сього розкішного дозвілля жили вони «уставично на мнясі, на рибі, на меду з пасік», «ситили собі мед як дома», не платячи за се ніяких податків, і з багатими запасами риби, меду, шкір верталися на зиму в міста.
Не тільки зі східноукраїнських міст, а й з дальших поліських і волинських околиць кожної весни сотні сміливих і підпрнемчнвих людей розходилися по степових уходах і до глибокої осені пробували тут. Черкаські міщани скаржилися, що староста, охотячися до більших поборів, роздає уходи «чужегородцям» : киянам, чорнобильцям, мозирцям, петриківцям, бнхівцям, могилівцям,— отже, тут приходні не тільки з українського, а й глибшого — білоруського Полісся. По Прип'яті й її південних волинських притоках ідуть кам'яги, везуть товари «з низу» — мед, рибу й інші продукти, придбані волинськими промисловцями. Число їх все зростало, збільшувалася між ними конкуренція, і користуючись з неї, українські старости збільшували свої побори.
Голосні нарікання української людності на своїх старост за се стрічаються на кожнім кроці. Місцеві люди — міщани передусім стояли на тім, що їм за їх військову службу належить свобідне користанпс з ух одів: «ничого не были повикни з тыхъ уходовъ старостамъ водлугъ старини давати, бо дей за то служимъ», як казали вони в своїм процесі з черкаським старостою в 1544 році. Ревізорам в 1552 році вони пояснили, що давніше до старости черкаського належало тільки п’ять уходів, якими він міг розпоряджатися — «даивалъ ихъ кому хотячи а з якоє кольвек вити або части», всі інші були в розпорядженні черкаських міщан, і вони, не питаючися нікого, займалися там промислами, даючи старості невеликі датки: від ватаги уходників одного бобра, з риб по 30 рибин (щук, коропів, лящів, сомів), а як були осетри — одного осетра. Але старости для побільшення доходів замкових і своїх заводили все більші оплати не тільки з чужосторонців, а і з місцевих міщан за право промишляти на уходах. Користуючи з своєї сили і влади, яку надавали їм обставини місцевого життя як комендантам замку, де знаходила свій захист і оборону вся місцева людність, старости в тяжкій руці держали місцеве міщанство і без церемонії заводили різні драчі.



Славний Остафій Дашковим, що так запопадливо збирав засоби на пограничну оборону й боротьбу з татарами й за те уславивсь у сучасників як пограничний богатир, а до потомків перейшов з славою народного вождя й першого організатора козаччини, дуже сумні спомини лишив у місцевої людності збільшенням поборів. Давніше на різдво, на «колядку», ватага з п’яти-шести душ давала старості одну куницю, а Дашкович почав брати від кожного міщанина по куниці, і з наймитів їхніх і козаків також по куниці, або лисиці, або грошима по 12 гр.
В 1550-х рр. старости черкаські брали з уходників наперед, даючи їм дозвіл, «поклін» з різних припасів (овеа осьмак то значить п'ять бочок солянок, круп бочку, солоду бочку) або медом чи грошима, і уходники одні перед одними набивали ціну (ні перед одними опережаючи повишають). Потім, коли уходники вертали додому, староста бере з них як свою «вить» восьму частину всього: «з рыбъ, з сала, з мяса, з кож и со всего». З уходів канівських, як безпечніших і ближчих, старости хотіли брати половину здобичі й умисно не давали своїм міщанам, що претендували на сі уходи за меншою оплатою. З черкаських уходів міщанських, окрім своїх замкових, староста в 1551 році взяв 80 кіп грошима; уходників було тут коло 300 душ. Канівські задніпрянські, так звані «сіверські» уходи, за словами боярина Чайки, що завідував Кановом за Дашковича, приносили від «по-ловинників» 90 кадубів меду, окрім бобрів, риб, м'яса й інших пожитків, не рахуючи, очевидно, різних самозваних уходників, бездомних козаків, що, нікого не питаючись і не журячись старостою, «чинили переказу» уходкикам, мешкаючи навіть «устявично» на уходах. Мусило бути справді велике багатство здобичі, коли варто було за ризик, працю, наклад вдовольнятися тільки половиною здобутку, а для сього мандрувати з Волині, Пінщини, Могилівщини куди-небудь на Рось або задніпрянські «сіверські» уходи.
Мед від уходників забирали місцеві старости собі до корчем. Те ж саме хотіли робити вони з шкурами (в Черкасах скаржилися, що староста, крім двох бобрів, даваних раніше від ватаги — одного старостинського, другого городового,— став брати ще «вить» — сьомого бобра, а решту купує, по якій ціні хоче, не випускаючи з замку). Хотіли завести монополію навіть на рибу, але вона не удержалася, і Дніпром повз Київ ішли в результаті кожної кампанії десятки великих ком'яг з рибою («а бывает комяг о колькодесять одноє осени»). Місцеві люди й різні «чужоволостці» (мозирці, могилівці, рогачівці, річичани, так само волиняни й підляшани) везли рибу свіжу й в'ялену, солону в бочках, осетрів штуками мито на київського воєводу.
Річний промисел — ловлення риби та злучена з тим також ловля бобрів — становив головну категорію в сих уходниньких промислах, і на весь пізніший час він зостався головним промислом і джерелом прожитку для козаччини «низової і річної». Опис черкаського замку досить повно описував головні території (ревіри) сього промислу по Дніпру і його притоках, почавши від Черкас: уход і стан д Дубослій, з озерами уступними й затонами, повними риби та бобрів, такий же уход і стан Еланський — обидва старостинські, гирло Сули і Пивський уход — власність Пустинського монастиря, уход Воловський, Кременчук, Лісок, гирло Тясьмину і всі уходи по Тясьмину — черкаські міщанські (за винятком уходу Родивонівського князів Глинських і Бузуківського уходу монастиря Печерського), уход Псьольський, Ревуче, Кишенка (у гирлі Ворскли), Вовчий острів, Орель зі своїми уходами, Романівський уход — так само. Протолч (сей старостинський), уход Кошоум, Білоозеро. Отмут — черкаські, гирло Самари монастиря Печерського, а далі аж до верхів'я її — черкаські: уходи на порогах, старостинські —  Вольницький, Ненаситецький, далі — Плетениця, Томаківка, Базавлук, Носівський, Аргачинський, Таваньський,— на звіснім кримсько-дніпровськім шляху.
Другу категорію становлять пасіки. Вони не сягають в степи так глибоко: найдальші згадуються на Тясьмині і Ворсклі. З уходів на Ворсклі староста в 1550-х рр. дістає 11 кадубів меду — кількість зовсім поважна.
Лови звірині згадуються під Черкасами за Дніпром: тут староста мав свої лови по першій пороші, і в тім часі не можна було людям тут ловити. В інших місцях була, очевидно, повна свобода, і сі лови, безперечно, практикувалися широко (пригадати прибільшені оповідання Михайла Литвина про маси звірини й диких коней або при нагоді кинуту його сучасником Претвичем замітку, що в степах «звірів всюди досить — диких коней, зубрів, оленей», і від слідів їхніх табунів трудно відрізнити слід малої ватаги татар. Лови диких коней було спеціальністю сих степових просторів. З оповідання черкаського опису 1552 року виходило б, що тутешня людність практикувала випас коней у диких степах на свободі: хто б вигнав одного чи більше коней «з диків», має їх привести на замок, і в замку господар забирає своїх коней, давши певну оплату тому, хто їх зловив.
Далі до сих степових промислів притикає «соляництво» — ходіння по сіль на чорноморські лимани. І, нарешті, засідки й лови на татарські «бутинки» — різного роду здобич: від «луплення татарських чабанів», забирання овець і коней з татарських стад почавши до засідок і бійок з татарськими ватагами, луплення і забирання в неволю татар, коли траплялась нагода. «Доход з бутынков» грає теж немаловажну роль в економічному житті Черкас у першій половині XVI ст.. в доходах людності і замкового уряду і в їхніх суперечках про замкові побори й драчі.
Щоб зрозуміти, як сі промисли уходничі переходили в зачіпки з татарами, розбій і партизанську війну, ми повинні перенестися в ті обставини, коли оті українські замки були укріпленими таборами на воєнній території, де все жило на воєнній нозі й, виходячи за ворота свого острогу чи замку, чуло себе виставленим на всяку небезпеку з боку «людей неприятельских». Ще при кінці XVI століття, коли обставини українського життя вже значно змінилися на ліпше завдяки зросту народної самооборони, подорожник Лясота описує нам, як всяка рільнича робота велася «оборонною рукою». Переїжджаючи через Прилуку (подільську) на пограниччі Брацлавщини й Київщини, отже, в'їжджаючи в територію, яка в другій половині XVI ст. щойно колонізувалася на осіло, він записує: «Місто се має гарні, родючі поля й ріллі, а серед них зчаста видніються дивні малі, відокремлені домки з стрільницями: туди тікають селяни, коли на них нагло й несподівано нападають татари, і бороняться звідти, бо кожний селянин, ідучи в поле, бере на плече свою рушницю, а при боці свою шаблю або тесак fesseken, тому що татари тут дуже часто крутяться, і майже ніколи немає від них безпечності». Звісна народна пісня описує ту небезпечну обстанову, у якій приходи лося господарити навіть у сусідстві осель:
Ой в неділеньку рано-порвненьку 
Та й ізібрав женців Коваленко, 
Хлопці, дівчата, та все молодиї. 
Поробив їм серпи та все золотий 
Ой повів женців долом-долиною 
А на тую ишеннченьку на озимую: 
«Ой жніте, женці, розжимайтеся 
І на чорную хмару оглядайтеся. 
А я піду додому та поснідаю. 
В неділю раненько пообідаю». 
Ой і жнуть женці, розжинаються, 
На чорную хмару озираються, 
Ой то ж не хмара, то Орда іде. 
А Коваленко передок веде. 
В'язали руки та скрипицею. 
А залили очі та живицею.
З тим більшим риском були пов'язані промисли по далеких уходах за кільканадцять або й кількадесят миль від замку. Користання з тутешнього дозвілля часто оплачувалося смертю або неволею; не дурно в черкаських постановах про одумерщину як звичайна альтернатива виступає: «Который мещанинъ тамошний умретъ або єго татарове возмутъ». «Ні оден рік не пройде без того, щоб не побрали десь татари в неволю рибалок»,— згадує Претвич у своїх записках та оповідає, як він одного разу зробив татарам засідку: вислав рибалок брацлавських на Буг, а сам пішов за ними слідом,і, як дали йому знати, що татари справді погромили тих рибалок «на живій воді», він погнався за ними зі своїми служебниками і погромив їх. Іншим разом згадує він про татар, що йшли з земель Великого князівства Литовського (подніпрянських), «позабиравши людей по уходах, пасіки повибивавши».
Таким чином, уходннцтво вимагало великої відваги і знання степу та його обставин, татарських звичок та навичок. Відважних людей не бракувало: як ми бачили, в другій чверті XVI ст. уходників напливало все більше, і вони один перед одним набивали вкупну ціну й старостинську вить за дозвіл на уходннцтво, за ніщо рахуючи й невигоду, й небезпечність супроти багатства здобичі. Для безпечності, як і для потреб самого промислу, в'язалися вони у ватаги, більші або менші, розуміється, узброєні на випадок зустрічі з татарами, а для охорони ставили часом на своїх уходах «городці», подібні тим, які бачив Лясота на Побужжі, або інакше засіки («січі») й укріплення. (В 1541 році черкаські міщани й слуги скаржилися, між іншим, на свого старосту, що він їм не дозволяє ставити чи уживати «городців» в тих уходах).
Промисел мусив таким чином вестися оружною рукою і вівся дійсно, а ватага уходників чи ціла група ватаг, яка промишляла на певнім уході, де-небудь в сусідстві татарських кочовищ, на нижнім Дніпрі, Бугу або Інгулі, представляла з себе заразом і промислову компанію, і певну військову силу. Виставлена на неустанну небезпеку від татар, раз у раз переносячи від них шкоду, вона зі свого боку не пропускала нагоди дати татарам реванш за ті «перекази», які терпіла від них у своїх промислах. Розвивався певного роду пограничний спорт: хто кого — татари наших чи наші татар, як висловлюється сучасник, описуючи українське пограниччя. Як для одних, так і для других се було так само питання честі, так сказати б, як і зовсім реального заробітку, заробіток сей навіть був, як я вже сказав, отаксований і оподаткований місцевою адміністрацією. «Кгды ся придасть черкасцомъ бутынокъ або языки (невільники) з людей неприятельскихъ, тогды старосте з бутынку того одно што лепшоє: кони, або зброя, або языкъ, а иншии языки и бутынокъ им; такъже кгды козаки з земли неприятельский здобывшн ся приходять, з добытку того старосте одно што лепшоє».
Тут виразно відрізняється здобича з воєнного походу від більш принагідного «луплення» татарських людей, що з кінця XV століття стає звичайним явищем українського життя в сих пограниччях. В 1489 р. «люде» київського воєводи Юрія Паца розбивають торговельний караван московських купців на дніпровім перевозі, на Тавані. З 1492 р. маємо скаргу кримського хана на такі дрібні зачіпки: «кияни і черкасці, нришедши Дніпром, под Тягинею корабель (татарський) розбили і чоловіка одного взяли і багато річей і грошей побрали; потім иншого чоловіка взяли ) кілька волів з ним забрали; і потім під Тягинею ж черкасці десять коней взяли й три чоловіки в неволю забрали». Пізніше, в 1490-х рр., черкасці граблять московського посла коло Тавані, йдучи на Очаків, і знову, кілька років пізніше, «київські черкасці», як називає їх московський меморіал, воюють татар під Очаковом. З уходів нижнього Дніпра в початках XVI ст. прокрадаються «козаки» рукавом дніпровим, обминаючи татарські городки на Тавані, щоб шарпати татар, і хан наказує той рукав «лісою переплести й камінням засипати». 1524 р. доносить Дашкович великому князю про велике невдоволення хана з приводу того, що черкаські козаки погромили й побили купців з Кафи. В 1540-х рр. хан. відповідаючи на скаргу литовського уряду на татарські напади, з свого боку скаржився, що литовські люди «на Тавані на Дніпрі, на Бургуні (там же переправа коло Тавані), на Чорній Криниці, на Дробних Криницях, на Самарі людей наших б’ють, купців громять. иньших забивають, а иньших живих в неволю беруть, товари їх забирають, улуси громлять, худобу й стада беруть без числа; соляники, що приходять до Кочубієва, забирають в неволю і забивають людей наших, кого тільки спіткають: торік соляники, прийшовши по сіль, зловили татарина Саричору на ймя й повели з собою. Також торік ваші люди перейнявши убили на Тивані слугу (ханського, післаного гонцем) Джан Гільдея, і з ким був один купець Атока — товари його забрали, і через те ніхто з наших слуг не смів їхати в посольстві». В серії тих скарг був також звісний епізод, як козаки погромили на Санжарові купецький караван турецько татарський.
Се була невпинна дрібна партизанська погранична війна, якою зривала українська людність своє серце на татарах за вічний страх і небезпеку, в якій держали вони Україну, за їхні вічні нустошення і грабування. Се луплення татар, як я сказав, ставало спортом і заразом певним джерелом доходу для сеї передової стражі української колонізації. Час від часу в тім же дусі робилися значніші експедиції на татарські кочовища й укріплення — часом самою тою ж українською людністю на власну руку, часом організовані самими українськими старостами чи іншою адміністрацією.
Так, уже в 1193 р., віддячуючись татарам за напад на Черкаси, староста черкаський князь Богдан Глинський напав на новопоставлену татарами очаківську кріпость, здобув і зруйнував, побив татар, а інших забрав у неволю. В 1490-х рр., без ближчої дати, маємо згадку про те, як «черкасци кіевскіе» воювали татар під Очаковом і побрали в неволю татар різних очаківських. Зимою 1502—1503 рр. згадується похід «київських і черкаських козаків» човнами по Дніпру, коли вони погромили десь коло тягинського перевозу військовий ескорт татарський, що проводжав послів. В дальших роках такі походи човнами Дніпром на татар стали таки докучати Орді, що хан збирався ставити новий городок на дніпровім острові і перегородити Дніпро ланцюгами, щоб не можна було їхати ні вгору ні на низ. Звістки наші про сі експедиції на татар дуже випадкові й неповні, тому про сі дніпровські походи, що так Орді докучили, нічого ближче не знаємо.
З 1516 р. маємо звісний похід старости хмельницького Предслава Лянцкоронського, досить дрібний сам по собі, очевидно, один з досить звичайних таких нападів. Вояки польські, що стояли на Поділлі, з різними охочими пограничниками під проводом Лянцкоронського пішли під Очаків і зайняли великі стада овець на нижнім Дністрі. З тими вівцями вони подалися якнайскоріше назад, але турки з Білгорода догнали й звели з ними битву над Дністровим лиманом, але Лянцкоронський відбився від них.
В 1523 р. мав бути значніший, але, на жаль, дуже мало знаний в подробицях похід Дашковича в Крим: користаючи з замішань в Орді, де наклав головою хан Магмет-Гірей, а може, й виступаючи як союзник котроїсь з татарських партій, він спалив Очаків і наробив великого спустошення у Криму.
Наприкінці 1528 р. згадується велика експедиція пограничних старостів на чабанів татарських під Очаків: ходив староста черкаський Дашковнч, «старости винницький і браславський» — то значить, мабуть, намісники-підстярости князя Костянтина Острозького, то держав тоді Вінницю і Брацлав, і староста хмельницький Пред’яслав Лянцкоронський. Всього зібрано з ними «війська» польський хроніст нараховує 1200 їздців, «поляків і русинів». Вони зайняли великі стада коней і овець; татари пробували відборонити, але їх в трьох бійках побито (розуміється, мусили бути то якісь дрібні ватаги татарські), і старости з тріумфом привели з собою, як кажуть, 500 коней і 30 тисяч овець! Заохочені сим успіхом, на другий рік подільські вояки задумали нову експедицію. На чолі їх стояли два молоді магнати з України: Язловецький і Пілецький. Зібравши коло двох тисяч вояків з пограничного війська й різних інших аматорів, поляків і українців, вони задумали використати тодішню усобицю: боротьбу Іслам-султана з ханом Сеадатом і уложили напад на очаківських татар. Наперед на звіди був висланий якийсь Русин, обізнаний з місцями і шляхами; він наїхав на татарські стада овець і, користаючи з сеї нагоди, зайняв і погнав їх; але здибався на дорозі шляху з чабанами волоськими, які погромили його, забрали стада і його самого вбили. Язловецький, не діставши вістей, рушив з своїм військом, поїхав на татарські кочовища і, заставши їх несподівано, погромив, побив, пограбив і зайняв під Очаковом великі стада коней — коло трьох тисяч, як казали. Але Очаків тоді був уже в руках Іслам-султана; сього Язловецький не знав, а Іслам, роздратований нападом, задумав помститися над такими необачними союзниками. Він вислав посланців до Язловецького — жадав вияснення цього нападу і закликав до себе на розмову. Язловецький, збентежений таким несподіваним поворотом (що погромив він союзника), заявив, що готовий дати всяку сатисфакцію, вернути забраних коней, і поїхав з іншими панами до Іслама в Очаків. Але там їх арештовано, а полишене Половецьким військо погромлено несподіваним нападом. Іслам хотів загамувати татар, але се йому не вдалось, і мало хто лишився живий тоді з сього полку.
Так дрібна погранична війна на уходах і дрібні експедиції та напади, роблені самою людністю, при прихильній нейтральності або й заохочі місцевої адміністрації та оборонні «погоні» за татарами непомітними переходами сходили на воєнні походи на татарські землі, організовані репрезентами місцевої адміністрації. Розбійницько-воєнний промисел татар своїми прикладами впливав на організацію аналогічного воєнно-розбійницького промислу серед української людності з оборонної організації формуючи воєнне ремесло зачіпне, агресивне, з мешканців зобов'язаних до оборонної служби — вояків-спеціалістів, для яких війна ставала стихією.
Претвич у своїх цікавих записках пояснює, що татарські напади стали хронічним явищем, бо зробилися джерелом прожитку для людності, джерелом заробітку для місцевих капіталістів, джерелом доходів для адміністрації й уряду. Капіталісти-«турки» в Білгороді й Очакові і так само, очевидно, в Кафі або Козлові давали різній татарській голоті коней на борг для нападів з умовою, що татарин за се давав їм половину здобичі, яку в тім нападі здобуде; посилали з ними також своїх служебників і найманців на свій риск. Діставали таким чином частину здобичі, а решту її купували від тої голоти, по чім хотіли. Адміністрація, пояснює Претвич далі, мала великі доходи з продажу здобичі: при продажу невільника платив 300 аспр продавець і стільки ж купець до місцевого фіску, «і так кожного року діставав цісар (султан) по кілька сот тисяч аспр з продажу людей в Очакові й Білгороді». Подібно, як ми бачили, адміністрація українська побирала собі різні такси й оплати від здобичі, яку діставали тутешні люди в погонях на татар, в спільних походах з адміністрацією або приводила з собою з степів, зі своєї степової боротьби з татарами. Почавши від листів Жигимонта Старого до поднірянських старост 1511 р., де він гірко закидає їм, що вони дозволяють козакам нападати на татарські улуси, а «тими їх добутками по половині діляться», такі докори з боку литовсько-польського уряду стають «загальним місцем» в листах до пограничних урядів. Для вояків коронних, розташованих на Поділлі, і так само для різного військового люду на Подніпров'ї був певний інтерес викликати татарський напад, щоб потім погромити татар — і то не тоді, як вони тільки йшли з порожніми руками, а тоді, як верталися обтяжені здобиччю, бо здобич цю
 в такому разі вояки забирали собі й віддавали власникам її тільки за пряний викуп або й навіть зовсім собі присвоювали. (Се може теж, мабуть, до певної міри нам толкували, чому татар громлять звичайно тоді, як вони вже вертають: се не тільки було легше, а й інтересніше). І як з татарського боку дрібні наїзди стяли звичайним явищем, ремеслом для прожитку і практикувалися по кільканадцять разів на рік з меншим риском і заходом, так і з України розвивалися наїзди на татар — чи то у формі погоні, викликаної татарським наїздом, чи то у формі реваншу або застрашення на майбутнє. Послухаймо про се оповідання Претвича. одного з голосніших репрезентантів сеї войовничої української адміністрації:
«Перший похід його (Претвича) в степи на татар був тоді, як пан воєвода белзький (Сенявський, гетьман польний) ходив до Дубової луки переймати татар, що пішли були на Велике князівство Литовське, і, йдучи по дорозі на Журнобродщині, позабирали людей в пасіках і меди повибивали, і обминули пана воєводу. А він, довідавшися, що вони вже завернули додому, післав мене з своїми служебниками навздогін. Наздогнавши їх на Аджибеку (Хаджибейськім лимані?), побив їх, забрав у неволю і відібрав від них людей королівських; коней при тім дістав 170, а між ними була половина турецьких, що дали їм за половину здобичі, як завсіди дають. Потім на другий рік прийшло татарське військо з султаном Еджибеком; воєвода белзький з воєводою подільським погромив їх коло Панькович, і вони вернулися від Панькович, а я упросився у них ще за татарами, і відправили мене з своїми служебниками. Пішовши, злучився в степу з людьми воєводи волоського і догонив татар на Беримбою, вночі; тої ночі бився я з ними тричі; були зі мною ще й брацлавці. А татари були білгородські, очаківські й добруджські; коней нам дісталося 560, а між ними було турецьких коней зо 200. Потім прийшло татарське військо і «брало» у Вінницькій нолості — тоді взято пана Миська. Були татари білгородські й очаківські, і з ними турків зо триста. Зібравшися, йшов я побіч, щоб перейняти білгородських; один улан, свояк царський, звернув з білгородськими татарами, і я їх підстеріг на Чапчаклею й побив, а того улана й Атоку зловив живцем.
На другий рік восени приходило кілька сот татар очаківських і білгородських, «брали» по Бар і під Хмельником. Я тоді стеріг шляхів, і теперішній воєвода київський, а тоді староста брацлавський (князь Пронський), прислав до мене, що татари граблять, отже, прошу вас, поспішайте до мене; і казав іти до нього на Мушурів. Зійшовшися там з ним, пішли за ними і догонили тих, що йшли позаду коло Чапчаклею. Ми половили їх живцем, і вони дали нам знати, що передні мали їх чекати на верховинах Березанських: мали відіслати в’язнів, а самі знову йти на державу королівську. Тоді, перебравши людей своїх (за татар) післали сьмо їх наперед, а самі йшли за ними і побили їх на голову: взяли в’язнів понад 50, а коней дісталося нам більше як тисяча, а між ними було коло 1450 коней турецьких, на яких турки висилають татар на воювання.
Коли вінниччани й брацлав’яни облягли були князя Пронського з Вінниці (на початку 1541 року. — М. Г.), був я з ним. Прийшов Білек мурза й інші, вибрали Димидівці і у мене взяли півтреті тисячі овець, що був я взяв у бу ркалабів сороцьких, і трьох служебників мені забрали. Післав я за ними наздогін служебників, але вони не могли їх догонити і вернулися, але стрілися з біліюродськими татарами, що йшли з В. кн. Литовського; побили їх, відібрали людей королівських і в’язнів живцем узяли. Потім білгородські татари воювали у В. кн. Литовськім. Пронський пішов їх переймати к Нерубаю, а я з служебниками своїми стеріг їх на бродах під Кременчуком. Поки ми прийшли під Нерубай, татари вже проминули й пішли, але частина їх натрапила на моїх служебників, і ті їх побили або живцем побрали.
На другий рік татари білгородські й добруджеькі воювали під Овручем і під Хмельник заходили. П. воєвода (Сенявський), зібравшися, пішов за ними, а кн. Пронський, не сходячися з ним, пішов за ними зі своїми людьми по тій стороні Богу. Татари піймали його сторожу, спостерігши, що люди йдуть за ними по обох боках Богу. П. воєвода стеріг їх на бродах, але, не мігши підстерегти, вернувся сам назад, а мене з служебниками лишив. Я післав сторожу далі Богом і дали мені знати, що переправляються нижче Чапчаклею. Я тоді пішов за ними в погоню; прийшов під сам очаківський замок, а татарів не знайшов. Післав до очаківського воєводи, питаючи його, де ті татари. А він сказав: ви собі відайтеся з татарами і робіть з ними що хочете; в місті їх нема, вони на верховинах Березанських. Я пішов тоді на них, побив їх там і багато живцем побрав, дітей і жінок поколов, потоптав, мстячись за кривди. І коней у них узяв там понад 500».
Претвич пише свою записку як оборону супроти обвинувачень з турецької сторони й самих урядових кругів Польщі, що його зачіпки з турками грозять Польщі небезпечним конфліктом. Тому він має всяку причину згадувати тільки про ті походи з свого боку, які були викликані татарами, і волить промовчувати те, що робилося з власної ініціативи, представити в усій повноті сю пограннчну боротьбу, отже, він не мав причини, а тільки її найбільш легальну сторону — зі становища польського уряду. І він кладе при тім натиск на оборонні інтереси сеї пограничної війни. За його словами, ліпша організація сторожі й інші уліпшення в обороні (більша увага гетьманів польських до сеї оборони, поставлення нових замків, особливо Бара) стримали татар від більших походів на Західну Україну в сих 1540-х роках; вони почали прокрадатися дрібнішими ватагами, а на се був єдиний засіб — не пропускати сих нападів, гонитися, шукати тих розбійників в їхніх власних норах, під турецькими замками.
«Воєвода белзький, побачивши, що тих людей (татарських), які ходять малими ватагами та забирають людей, не може він підстерегти (в свій час) так, щоб погромити ще тут, на землі королівській, а шкода і спустошеннє через те велике всій Україні діється, удався до гетьмана великого, просячи науки в тій справі — чи можна за ними гонитися в степи, де вони ховаються в сусідстві від цісарських (турецьких) замків, і п. гетьман наказав гонитися за ними, як тільки можна далеко, і бити їх, де тільки Бог дасть». «І так воєвода белзький став пильнувати і гонити татар, а з ним і ми, королівські слуги.— намножилося їх в В. кн. Литовськім: кн. Пронський, теперішній воєвода київський, а тепер теж кн. Коренький (староста браславський в рр. 1548 —1550, перед тим житомирський), кн. Вишневенький (звісний Дмитро-Байда), кн. староста володимирський (Сангушко Федір, помер 1547 року). Як вони з'явились та почали вправлятися при воєводі белзькім в рицарській службі, тоді почали заростати шляхи й тим дрібним ватагам в землі королівській, особливо бєлгородським і очаківським, що під ті часи найбільші шкоди чинили, не вважаючи на згоду короля з цісарем турецьким, а тепер їм положено кінець заходом п. воєводи белзького і нас, слуг королівських».
Претвич, зі свого становища, як бачимо, робить наголос на заходи адміністрації, і то — адміністрації коронної, не зачіпаючи аналогічної діяльності намісників подніпрянських, тим менше не входячи в справу розвою військових сил і воєнного ремесла, та пограничного українського спорту серед самої суспільності. І ми можемо доповнити поданий ним образ сеї пограничноі війни такими замітками, що і в інтересах оборони, і в інтересах розвою військових сил взагалі, розвій сього воєнного ремесла серед людності мусив серед місцевої адміністрації знаходити повне співчуття, бо се давало їй готові контингенти для всяких воєнних потреб і планів не тільки в інтересах державних, а і в її власних — для всіляких матеріальних і моральних ресурсів. Що в своїй боротьбі з татарами, яка ставала все більше успішною в середині і другій половині XVI ст.. ся місцева адміністрація користувалася, власне, сими войовничими елементами суспільності і на них опиралася, як з другого боку — своєю протекцією й співучастю та поблажливістю й обороною у всяких вибриках помагала виробленню і зросту сих войовничих елементів суспільності. Що в міру того, як слабли татарські напади супроти риску і страху реваншу, сі войовничі елементи шукали виходу своїй енергії і своєму замилуванню до сього воєнного спорту у власних нападах на татарські й турецькі володіння. Коли татарські напади від великих масових походів переходили на дрібні грабівничі ватаги» українська людність,навпаки,від погонь і дрібних зачіпок переходила до більш сміливих екскурсій на татарські кочовища, а далі — до походів в більшім стилі на турецькі й татарські замки й міста. А розвій таких більших походів втягував все більші маси військового елементу, шкодив і організовував їх.
Се. власне, були ті обставини — суспільно-економічні, колонізаційні й воєнні, в яких протягом XVI ст. росла і формувалася українська козаччина.
Далі буде

