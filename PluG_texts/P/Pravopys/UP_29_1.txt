УКРАЇНСЬКИЙ АЛЬФАБЕТ 
А, Б, В, Г, Ґ, Д, Е, Є, Ж, З, И, І, Ї, Й, К, Л, М, Н, О, П, Р, С, Т, У, Ф, X, Ц, Ч, Ш, Щ, Ю, Я, Ь. 
Примітка 1. Апостроф (’) в альфабет не входить, отже на розміщення слів у словникові не впливає, напр., зявище і з’явище стоятимуть поруч, ніби як гомоніми. 
Але ь має місце в альфабеті, отже топнути в словникові стоятиме перед тьопнути, а між ними будуть слова на тр..., ту..., тю..., тя... 
Примітка 2. дж і дз (для означення африкат) не входять в альфабет, отже такі слова, як джерело, дзиґа, стоять у словникові під літерою д. 
I 
ПРАВОПИС НЕВІДМІНЮВАНОЇ ЧАСТИНИ СЛОВА
А. Правопис окремих літер і знаків 
ГОЛОСНІ
ЗАГАЛЬНІ УВАГИ ДО ВЖИВАННЯ ЗНАКІВ 
О чи У § 1. У вимові часто ненаголошене о наближається до у, і таким чином ці звуки змішуються, але писати треба за етимологією (походженням) слова, напр., коліно, голубка, обід, тобі, мою, твою, чоловік, домовина, розуміє і т. ін. 
Примітка. Під наголосом голосні звуки в українській мові звичайно вимовляються чисто, виразно, тому не важко й вияснити, о чи у треба в слові, коли можна підшукати іншу форму слова або інше слово того самого пня (кореня) з наголосом на сумнівному звукові: боїться, бо боязно, голубка, бо голуб, розумний, бо розум і т. ін. Проте див. § 20. 
Але коли не можна визначити, що треба — о чи у, таким способом, то слід брати на увагу правила чергування (див. § 7), а в окремих випадках звертатися до словника, напр., будяк, ворушити, мармур, мачуха, парубок, яблуко, яструб, зозуля, мордувати й ін. 
Е чи И § 2. Ненаголошене е в українській мові звичайно вимовляється невиразно, дуже наближаючись до и, як також і навпаки, і таким чином ці звуки змішуються, але писати треба за етимологією слова, напр., великий, перелічити, берегти, перед тим, несу, мені, держати, учитель і т. ін., як і тримати, криве, миленький, синенький, минеш і т. ін. 
Примітка. Найлегше визначити, що треба написати в слові — е чи и, знов же через наголос (див. § 1 Примітка): великий, бо велич, велико, несу, бо несений, держати, бо одержати, як і навпаки тримати, бо отримати, криве, бо криво і т. ін. 
Про такі випадки, як умер — умирати тощо, див. § 11. 
Надійна ознака для визначення непевного е й те, що воно в певних випадках зникає: випадне буває е, а не и, отже, праведний, бо правда, березень, бо березня, вітер, бо вітру, мітел, бо мітла і т. ін. (див. іще § 7). 
Слід також запам’ятати деякі постійні групи в словах з е, напр., -ере-, -еле-: берег, берест, селезень, шелест і т. ін. (див. іще § 7), наростки -есеньк-, -ечк-, -еньк-, -енк-, -еро, -тель, -ен-: чорнесенький, тутечки, семеро, кручений і т. ін. (див. § 20). 
В окремих сумнівних випадках, як от левада, леміш, кишеня, пиріг тощо, треба звертатися до словника. 
И чи І § 3. 1. Звук и іноді змішується у вимові з звуком і, особливо після г, к, х та ж, ч, ш, щ, але писати треба за етимологією слова, напр., гинути, кивати, кислий, хитатися, жито, чимало, щиро й ін., але гіркий, кінь, тхір, жінка і т. ін. 
Примітка. Звук і після цих літер у середині слова звичайно буває пізнішого походження, себто з о або е (див. § 7). Про и чи і після цих літер у закінченнях див. відповідні §§ II розділу цієї книжки. 
В окремих сумнівних випадках, як от блакить, зима, письмо тощо, треба вдаватися до словника. 
2. В початку слова и ніколи не пишеться, тільки і: Іван, іти, іду, ім’я, імення, Ілля, інбар, інжир, іскра, істик, існувати, істота, істина, інший, іноді, інколи, іній, Ірод і т. ін. 
Ї чи І § 4. Літеру ї пишемо тільки на початку слова або на початку складу (себто після голосної), коли треба означити звукосполучення йі: їду (але іду), їдець, їдкий, їжа, їжак, Ївга, їзда, їздити, її, їй, їсти, їхати, їх, Україна, українізувати, твоїми, мої, троїстий і т. ін. (див. іще § 62 Увага). 
Після голосних і ніколи не буває, лише ї, за винятком тільки таких сприросткованих слів, як: поінформувати, преісторичний, переінакшити і т. ін. 
Після приголосних звуків ніколи не пишемо літери ї, хібащо з апострофом (з’їзд і т. ін. — див. § 6. Див. іще § 69). 
Примітка. Таким чином літеру і пишемо і після м’яких приголосних, як от ліз (лізу), тік (течу), ніж (сполучник), у суді, лівий, тіло, німий і т. ін., і після нем’яких, як от ліз (лоза), тік (току), ніж (ножа), тверді (твердий), ластівка, сніп, столів і т. ін. Див. іще §§ 36, 37. 
ЙО чи ЬО § 5. На означення звукового сполучення й + о пишемо йо, на означення м’якого приголосного + о пишемо після приголосного ьо. 
йо пишеться на початку слова або складу (себто після голосного): його, йому, йолоп, чийого, завойований, гайок і т. ін., а також і після приголосних, коли треба означити вимову: приголосний + й + о, як от вйо-вйо, вйокати, розйойкатися, зйоржитися, Воробйов, Соловйов, серйозний, курйоз, курйозний і т. ін. 
Приклади до вживання ьо: льох, льон, сьогодні, всього, сьомий, трьох, трьома, цього, Ліньов, Кореньов, Кошельов. 
Я, Ю, Є, Ї та апостроф (’) § 6. Літери я, ю, є двозначні: на початку слова й складу (себто після голосних) вони визначають й + а, й + у, й + е, як от яма, знаю, моє і т. ін., після приголосних же вони визначають пом’якшення тих приголосних + а, у, е: сяду, люди, синє й ін. Але коли літери я, ю, є, як також і ї, стоячи після приголосних, умовляються як на початку складу, себто як йа, йу, йе, йі, то між ними й тими, приголосними ставимо апостроф (’). Це буває: 
1. Після губних приголосних (б, п, в, м, ф): б’ю, б’є, б’ється, баб’ячий, жаб’ячий, безхліб’я, голуб’ята, п’ять, п’ятниця, п’ята, реп’ях, пуп’янок, п’яний, п’є, пов’язати, в’язи, в’ялий, в’юн, безголов’я, здоров’я, в’ється, м’який, тім’я, плем’я, м’ясо, ім’я, м’яло, рум’яний, солом’яний, на тім’ї, безриб’ї і т. ін. Без апострофа пишуться: святий, свято, мертвяк, цвях, дзвякати, дзвякнути, різдвяний, морквяний, медвяний, голтвянський, тьмяний та інші, де перед губним звуком стоїть приголосний, але коли цей приголосний належить до приростка, то апостроф пишеться як і в тому слові без приростка: в’язати — зв’язок, зв’язати, розв’язувати, обв’язувати, підв’язувати, зв’ялити, обп’ялася, сп’яніти, сп’янілий, розм’якшити і т. ін. 
Примітка 1. У живій вимові замість зв’язати, розв’язати, підв’язати й под. вивідних слів від в’язати звичайно чути з’язати, роз’язати (= зйазати, розйазати) і т. ін. 
Примітка 2. Не вважаючи на дуже поширену по народніх говорах вимову; мнясо, мнята, здоровля, деревляний і т. ін., писати ці слова треба тільки з апострофом: м’ясо, здоров’я і т. ін. (див. вище). 
Щождо л у 3 ос. множ. дієслів як сплять, ловлять, ломлять тощо, то див. § 49 Увага 4. 
Примітка 3. У запозичених словах німецьке ü й французьке u після губних передаємо без апострофа: Вюртемберґ, Мюллер, Бельвю, бюро, бюджет і т. ін. (див. §§ 67 та 68).
2. У деяких словах після р: пір’я, бур’ян, підгір’я, подвір’я, зневір’я, матір’ю, по підгір’ю, у зневір’ї і т. ін. (де чути інакшу вимову, ніж у таких словах, як рябий, довіряти, рясний тощо), а також у таких чужих словах, як кур’єр, кар’єра і т. ін. — див. § 68. 
3. В окремих словах після задньопіднебінних: Лук’ян, слух’яний (звичайніше слухняний). 4. Після приростків, що кінчаються приголосним, перед я, є, ю, ї: з’явитися, роз’яснити, без’язикий, з’явище (пор. зявище, що відповідає рос. «хайло»), з’єднаний, об’єднати, під’юджувати, з’їхати, під’їхати, в’їхати, від’їхати, з’їсти і т. ін. (див. § 19). 
Також у запозичених словах після приростків об-, суб-: об’єкт, суб’єкт і т. ін. Пор. § 68. 
ЧЕРГУВАННЯ Й ЗМІНИ ГОЛОСНИХ 
§ 7. Чергування звука і з звуком о або е в укр. мові є таке явище, що його не можна усвідомити в усіх подробицях без знання історії мови. Істота цього звукового закону чергування і — о, і — е полягає в тім, що праслов’янське о й е в українській мові перейшли в і, коли в сусідньому дальшому складі колись були глухі звуки, що потім зникли, або звук і (н), що скоротився в й. Але в нашій мові єсть о й е і не праслов’янські, а пізніші, і вони звичайно не підлягають законові чергування. Крім того, в українській мові є ряд таких випадків, коли і з’являється на місці о й е не в згоді з законом чергування, а з аналогії, або й навпаки — о, е залишаються тоді, коли треба б ждати замість них і*). Отже, не знаючи добре живої мови або маючи сумнів до окремого слова, тільки з словника можна довідатись, о (е) чи і треба вживати в якомусь слові чи формі слова. 
Та все ж для практичних потреб можна подати ряд указівок щодо цього явища української мови. 
Закон чергування О — І, Е — І і приклади 
1. Як уже зауважено, і з’являється з старого о або е тоді, коли в суміжному складі зник глухий звук, або колишнє н скоротилося в й, отже і буде в закритому складі, у відкритому ж о й е залишаються: сніп — снопа, піч — печі, гній — гною.
Примітка. Таким чином, як бачимо, «закритість» і «відкритість» складу для цього явища визначається тим, був глухий звук, чи не було його далі, напр., у слові розбити маємо роз (а не різ), тому що після з глухого не було, але різно, бо й у минулому після з був ь. Так само маємо міст — моста і т. ін. 
Таке правильне чергування о — і, е — і, або правильне походження і з стар. о, е, між іншим, ми маємо в ось-яких розрядах слів і форм: 
а) ніс — носа, віл — вола, дім — дому, кіл — кола, ніж — ножа, кінь — коня, біль — болю, ніч — ночі, лій — лою, вигін — вигону, захід — заходу, устрій — устрою, витвір — витвору, гість — гостя, гуркіт — гуркоту, кукіль — куколю, дрізд — дрозда, кір — кору, сік — соку, стогін — стогону, ячмінь — ячменю, камінь — каменя, папір — паперу, попіл — попелу, осінь — осени, лебідь — лебедя, леміш — лемеша і баг. ін.; також паслін — пасльону, колір — кольору, лід — льоду, сім — сьомий (але семи); 
б) радість — радости, вартість — вартости... (з наростком -ість завжди так); 
в) вільний (порів. воля), рідний (пор. родина), гіркий, божевільний, дрібний, згідний, слобідський, сільський, рівний, дорідний, пізній, кінчати, гілчастий, кісник, маківник, будівник, керівник, колісник, робітник, робітниця, спідниця, дійниця, кінчик, кірчик, гірчиця, гірчак, рівчак та ін. (у цих словах і буде при всіх відмінах, бо склад завжди закритий); 
г) У словах, що мають окрім кореня ще й наросток, о, е в закритому складі звичайно замінюються на і, коли за цим складом іде наросток з випадним о або е, напр., наросток - (о)к, -(е)ць, -(е)нь в іменниках чоловічого роду, -ка (в родов. множ. -ок), -на, -ня (в родов. множ. -ен, -ень) в іменниках жіночого р., -ко, -це (в родов. множ. -ок, -ець) в іменниках ніякого роду: 
а) кілка, на гвіздку, за містком, стіжки, кінця, червінці, дзвінки, гребінцем, корінців, на рівні і т. ін. 
б) ніжка, кіска, гірка, ж інка, рівня, двійня, тітка, щітка і т. ін. 
в) вічко (пор. око), плічко, слівце, кільце, колісце, війце і т. ін. 
ґ) зілля, кілля, обіддя, кісся, гілля, подвір’я, межигір’я, підніжжя, перенісся і т. ін., але в іменниках ніякого роду на -ння від дієприкметників на -ений (див. § 52 Увага) і звичайно буває лише під наголосом, а без наголосу -ення: ходіння, носіння, плетіння і т. ін., але збільшення, зменшення, завершення, пояснення і т. ін.; 
д) сіллю, ніччю, розкішшю, злістю, радістю, певністю і т. ін. (обов’язково так, коли тільки в назовн. відм. і); 
е) ніг (родов. множ.) — нога, гір — гора, кіз — коза, бджіл — бджола, кіс — коса, піл — пола, підків — підкова, топіль — тополя, підвід — підвода, робіт — робота, панчіх— панчоха, ягід — ягода, осіб — особа, слів — слово, коліс — колесо, сіл — село, пліч — плече, кіл — коло, решіт — решето і т. ін., але вод (від вода), рож (від рожа), проб, перепон, установ, постанов, чеснот, істот, печер, потреб і деякі інші (це о й е замість і в род. множ. буває, головним чином, у тих словах, що від них немає зменшених слів, де так само повинно було б стояти і, пор.: нога — ніжка — ніг, але вода — вод); 
є) мігши, міг (дієсл. минулого часу, але могла, могли, могти), ріс (але росла, росло, росли, рости), вів (але вела...), пік (але пекти...), утік (але утекла, утекти...), ніс (але несла...), плів (але плели...), замів (але замела...) та ін., а з аналогії й ліг (хоч лягла, лягли, лягти), запріг (хоч запрягти...). Але мок, утоп. 
Примітка. Такого ж походження і з о або е і в закінченнях: 
1) родового множини іменників чоловіч. роду (спорадично ніякого та жіноч.): братів, синів, ковалів і т. ін.; 
2) давальн.-місц. однини прикметників (займенників) жіночого роду: старшій сестрі, по всій українській землі і т. ін.;
 3) місц. однини прикметників (займенників) чолов. й ніякого роду: у зеленім лісі і т. ін. 
О і Е, що не переходять в І, та приклади 
2. о й е нового походження (тобто не праслов’янські), як уже сказано, в закритих складах не переходять в і. Таких о й е кілька розрядів: 
а) Коли вони бувають випадні (такі о й е вийшли з глухих ú і ü), напр.: а) сон (сну), пісок (піску), сніжок (сніжку), день (дня), хлопець (хлопця) і т. ін.
 Примітка. Таке о й е іноді зберігається й у відкритому складі: на лобі, лоби, роти, моху, тестя, дощу, мудреця, гостеця, вітреця (але вітерець — вітерця) й ін. 
б) книжок (родов. множ. — пор. книжка), дочок (дочка), овець (вівця), вікон (вікно), буков (буква), тиков (тиква), церков (церква), також верстов, ночов; рихов, шахові т. ін.; 
в) роздер(роздерла, роздерти, пор. драти), витер (тру), запер (пру), умер (мру) й ін. 
б) У групах -ор-, -ов-, -ер- між приголосними: торг (торгу), горб (горба), вовк (вовка), шовк (шовку), смерть (смерти) і т. ін.*). 
в) У групах -оро-, -ере-, -оло- (так званий повноголос; у старо-болгарській мові їм відповідають сполучення -ра-, -ла-): горох, мороз, ворог, ворон, сором, порон, поворот (виворот, наворот...), подорож, голод, холод, солод, жолоб, околот, сторож, молотник, волос, колос, берег, череп, очерет, веред, перед, серед, через і т. ін., а так само морозний, безсоромний, поворотний, подорожній, голодний, необережний, безбережний, посередній і т. ін. 
Але винятково: поріг, сморід, моріг, оборіг. 
г) В запозиченнях з інших мов, як от із ст.-слов’ян.: закон, народ (але й нарід), бог та ін., з російськ.: погром, з польськ.: словник, з неслов’ян. мов: том, аґроном, президенті т. ін.; також у словах літературного походження, як діловод, основний(але народнє оснівний), дієйменник тощо. 
І замість О і Е з аналогії 
3. Але правила, накреслені під 1 і 2, іноді порушуються, а саме— з аналогії до слів, де маємо і з старого о й е в закритому складі, в деяких розрядах слів доволі послідовно маємо і й у складах відкритих, при тім аналогії підлягають і групи -оро-, -ере-, -оло-: 
а) Підо впливом таких форм, як кілка, кілком(див. 1га), виникли й установилися форми: кілок, гвіздок, стіжок, дзвінок, ріжок, сніпок, місток, візок, дімок, тічок, знадібок, дорібок, відробіток, очіпок, припічок, запічок, камінець, ремінець, обідець, кінець, гребінець, стілець, олівець, удівець, червінець, покрівець, ніготь, лікоть, кіготь, кіпоть і т. ін., а далі й такі, як кілочок, гвіздочок і т. ін. 
Також із наростком -івець: харківець, київець, чернігівець, канівець, петлюрівець, фахівець, верхівець, сирівецьта ін. 
Але й з о: гонець — гінця, боєць — бійця, корець — кірця, творець — творця, чудотворець — чудотворця, попок — попка, коток — котка, носок — носка, отець — отця (і вітця); на - овець (з наголосом на о) здебільшого так: урядовець, угодовець, службовець, народовець та ін. (переважно нові слова).
б) Підо впливом таких форм, як ніжка, ніжки... (див. 1гб), виникли й установились форми з і в родов. множ.: ніжок, гірок, жінок і т. ін.; також писарівен (писарівна), королівен, бондарівен і т. ін.. а далі й такі, як ніженька, гіронька, гірочка, перепілочка і т. ін. 
в) Підо впливом таких форм, як гір, гірка, гіронька, слів, слівце... (див. le, lгб, 1гв, 3б), виникли й установились форми з і замість -оро-, -еро-, -оло-: доріг (родов. множ.), доріжка, доріжечка, борід, борідка, борідонька, сторін..., борін…, корів..., сковорід..., голів..., черід..., воріт, ворітця, ворітечка, доліт... і деякі ін., а також зрідка запоріжець — запоріжця (звичайніше запорожець — запорожця*). 
Але завжди: колод (колодка, колодочка), сорок, огорож, морок, корон (від них немає й зменшених форм із і). 
г) Підо впливом таких форм, як перенісся, підніжжя... (див. 1ґ), виникли й такі форми, як роздоріжжя, подоріжжя, підборіддя, підворіття, Запоріжжя, хоч побережжя, надбережжя, Лівобережжя, Правобережжя, полоття, вороття. 
ґ) Підо впливом таких форм, як переміг, приніс (див. 1є), з’явилися й форми: виволік (але виволокла, виволокти...), зберіг (зберегти...), стеріг (стерегти...), але коли дієслово кінчається на -в, то о не переходить в і: попоров, боров... 
О з Е після Ж, Ч, Ш, Щ, ДЖ, Й 
§ 8. о після ж, ч, ш, щ, дж, й в укр. мові (як і в інших слов’янських) являється не споконвічним: воно з’явилось у певних умовах з старого е. 
Як правило, е після ж, ч, ш, ід, дж, й в українській мові залишається перед пом’якшеними складами або пом’якшеними приголосними, а також перед складами з е й и, що походить з старого н; перед складами ж із а, о, у та и з старого, а також перед твердими приголосними буде о: вчора, вечора, вечором, вечори, але вечеря, жонатий, жона, але женити (пор. рос. «женить»), чотири, але четвертий, четвер, чорний, але чернець, черниця, пшоно, але пшениця, шостий, але шести, дубочок, гайок, острішок і т. ін., але учень, сажень, окраєць і т. ін., книжок, бочок (бочка), копійок і т. ін., але вишень, стаєнь і т. ін., чоловік, щока, бджола, жорстокий, чоло, жорства, чота і т. ін., але жерсть, чепіга, щетина і т. ін.
Проте частенько знаходимо о або е після цих приголосних і не в згоді з правилом (як наслідок різних аналогій), напр., завжди в дієприкметниках: кручений, озброєний і т. ін. (пор. ухвалений і т. ін.), більшости, в більшості, свіжости, пекучости і т. ін. (пор. певности...), на щоці, бджолі, по вечорі і т. ін., а також в окремих словах, як от чепурний, щедрий, щезати тощо (про такі слова див. у словничку). Див. іще § 20.
А з О 
§ 9. В деяких словах старе о, головним чином перед постійно наголошеним а, здавна перейшло в а (хоч і не по всіх говірках): багатий (багато, багацько, багатство, а далі й багатир...), гарячий (гарячка, пор. горіти), гаразд, кажан, качан, калач (калачики), хазяїн, халява, чабан, ганчар, калатати, калатало, манастир, паламар, шаравари, каламутний, шкаралупа, шкаралуща. Але: поганий, ногавиці, корявий. 
У — В, І — Й 
§ 10. 1. На початку слова ненаголошене у в укр. мові чергується з звуком в: учитель — вчитель, уже — вже і т. ін. Так само старе в на початку слова перед приголосним, навпаки, може переходити в у: вдова — удова, вчора — учора і т. ін. Таким чином у й в у цій позиції ніби змішалися, підлягаючи тому самому чергуванню. У початку фрази слова з таким у — в писати можна і з у і з в: Учора... і Вчора..., одначе частіше пишуть у. В середині ж речення такі слова звичайно вживають з у, коли попереднє слово кінчається приголосним, і з в, коли попереднє слово кінчається голосним: наш учитель, наша вчителька, він удівець, вона вдова і т. ін. Але це правило не має сили, коли поміж такими словами є розділовий знак або павза, як також і в віршах. 
Правило чергування в — у звичайно не пристосовується до чужих слів: Врубель, Врона, Устрялов, Угорщина, Урал, університет і т. ін. Також звичайно Україна. 
Крім того, деякі слова вживаються взагалі тільки з в, або тільки з у, як от, напр.: вправа (= exercitatio), управа (= administratio), вдача (характер), уряд (імени.), влада, вплив тощо. 
Примітка 1. Як наслідок змішування початкових в й у, в укр. мові не розрізняються значінням прийменники в й у: у дівчини чорні брови і в дівчини чорні брови, у люди вийшов і в люди вийшов, був у хаті, були в Одесі і т. ін. З тією ж метою уникати збігу голосних чи приголосних зрідка вживають і ув, уві. 
Примітка 2. Щодо приголосного в перед у, то воно буває майже виключно перед корінним (а не приростковим) і переважно наголошеним у, напр., вулиця, вус, вуж, вузько (вузький), вулик, вузол, вугілля, вудка, вухо, вуста, вуздечка (але обов’язково: урвище, усміх, устрій, утиски, узбіч і т. ін., де у з приростка). Іноді таке в може бути й перед о: по вогонь. 
2. Так само й початкове ненаголошене і в деяких (головним чином народніх) словах чергується з й в тих же умовах, що й у (див. 1): Іван — на Йвана, іду — не йду, він і я— вона й він і т. ін. Примітка. В подібних же умовах у деяких словах у початку з’являється і: вода ллє — дощ іллє, така мла — тут імла, вони рвали — він ірве і т. ін. Прийменники із — з (як і приростки) не розрізняються значінням: брат із братом — сестра з братом, вийшов із хати — вийшли з хати і т. ін. 
Чергування голосних у дієсловах: А — О 
§ 11. В деяких групах дієслів зберігається старе (праслов’янське) чергування голосних: 
1. а (в формах наворотних) з о (в формах протяжних): ганяти — гонити, змагати, помагати, знемагати, вимагати і т. ін. — могти, змогти, помогти, знемогтися і т. ін., качати — котити, ламати — ломити, скакати — скочити, хапати — схопити, мачати — мочити.
Але вимовляти, мовляти і т. ін., потопати, мотати, догоряти, прощати, умочати, вклонятися і виведені від них слова. 
И – Е випадне 
2. и з випадним е: вибирати, набирати, забирати і т. ін. (теп. час вибираю, забираю, набираю і т. ін.) — вибрати, забрати, набрати (виберу, заберу, наберу і т. ін.), умирати, обмирати, запирати, припирати, як і стирати: видирати, пожирати, вижинати, проклинати, напинати, вистилати, розтинати (але знімати, піднімати, віднімати і т. ін., хоч замість останніх краще вживати форм: здіймати, підіймати і т. ін.). 
І — Е 
3. і з е: вигрібати (гребти), заплітати (плести), тікати (текти), замітати (мести), випікати (пекти), чіпляти і чіпати (причепити), нарікати (наректи), прищіпати (щепити), літати (летіти), застібати (застебнути), викоріняти (викоренити). 
З аналогії і в словах застерігати (застерегти), оберігати (оберегти), спостерігати, перестерігати і т. ін., а так само і в словах виволікати (де і чергується з о: виволокти) і стріляти, розстрілювати (але стрелити, вистрелити і стрельнути поруч стрілити, вистрілити, стрільнути). 
З наростком -ува-, коли наголос на корені: набріхуватц (брехати), вичісувати, зачісувати, перечісувати (чесати), затісувати (тесати), вишіптувати (шептати), очікувати (чекати), прищіплювати, вищіплювати (щепити), перечіплювати (перечепити), підперізуватися (підперезатися), викорінювати (викоренити). 
Так само (з аналогії) і в слові виполіскувати (виполоскати), але виверчувати, заверчувати (вертіти), вивершувати, завершувати, перевершувати (вершити), засмерджуватися (смердіти). Без наголосу: потребувати. 
РИ ЛИ 
§ 12. Сполучення р та л із глухими між приголосними у відкритих складах в українській мові перейшли в ри, ли, і в словах, де ці сполучення знаходяться в постійно відкритих складах, треба й писати послідовно ри, ли. Це такі слова: блищати (блискавка, блискавиця і т. ін.), глитати (глитай...), гримати, гриміти, дриґати, стриміти, дрижати (дрижаки, здригнутись...), кривавий (закривавитись), кришити (крихта, кришка), стрижень, тривати, стривати (але стрівати — зустрічати), тривога (тривожитися), тримати, христитись (нехрищений), чорнобривий (чорнобривка). 
Але кров (також крови...), крівця, крівля, хрест (хреста...), брова, хребет. 
ПРИГОЛОСНІ М’ЯКШЕННЯ ПРИГОЛОСНИХ (правопис Ь) 
Коли Ь пишеться взагалі 
§ 13. Знаком ь значимо м’якість приголосних звуків н, л, д, т, с, ц, дз, р: поперше в кінці слова й складу перед приголосним твердим, напр., кінь (пор. кін), стань (пор. стан), ґудзь (пор. будз), батько (пор. татко), редька (пор. грудка), Ониська (пор. Параска), Галька (пор. галка), безпалько (пор. палко), письмо (пор. пасмо), нянька (пор. стінка) і т. ін., подруге після пом’якшених приголосних перед о, напр., тьопав (пор. топав), сьомий, дьоготь, трьох і т. ін. (див. § 5) і потретє в чужих словах після приголосних н, л, д, т, с, з, ц перед йотованими голосними, як напр., рельєф, барельєф, Тьєр, мільйон і т. ін. (див. § 69). 
Зокрема ь пишеться: 
-ський, -цький, -зький, -сько і ін. 
§ 14. 1. У закінченнях -ський, -цький, -зький (- ськість, -цькість, -ський, -зькість, -цькізм...), -сько та в зменшених наростках -енько, -цький, -енька, -онько, -онька, -енький, -есенький, -ісінький, -юсінький: селянський, песький, стрілецький, отецький, запорізький, близький, низький, вузький, грузький, слизький, близькість, видовисько, козаченько, рученька і т. ін. Так само: таменьки, тутеньки і т. ін. 
Лише в окремих словах ь не пишеться в групах -зкий, -ский (тут і вимова інша): боязкий, баский, різкий, дерзкий, в’язкий, жаско. 
Правопис Ь після Л 
2. Після л перед іншим приголосним (тільки не між двома л) майже в усіх українських словах, за винятком групи лк (лч, лц) і лн (див. § 15 та Увагу 1 і 2): 
а) гультяй, гольтіпака, сільський, комсомольський, польський, ковальський, рибальський і т. ін.; 
б) пальця, пальцем, пальці..., кільце, весельце, барильця, бильня, цегельню, їдальня, Львів і т. ін. (але зілля, весілля ...); 
в) невільник, мельник, невільниця, пальчик, ковальчук, бувальщина, більший, недбальство, учительство, ковальство, вільний, настільний, загальний, пильно, щільно, нагально і т. ін. 
Ь в родов. множини.
3. У закінченнях іменників жін. р. в родов. відм. множ. м’якої, групи: пісень, вишень, сотень, кухонь, друкарень, їдалень, Лубень і т. ін. (але не після р — див. § 15).
Ь після Ц 
4. Після ц в кінці слів: стрілець, хлопець, заєць, кілець (кільце), лисиць, робітниць і т. ін. (про ц без ь в запозичених словах див. § 23). 
ь дієсловах 
5. В дієсловах наказового й дійсного способу: принось, киньте, тратьте, не сердься, виносься, спить (він), беруть, беруться і т. ін. (див. §§ 50 і 49. Див. іще § 15 Увага 1 й 2). 
Знак ь не пишеться: 
Коли Ь не пишеться 
§ 15. 1. Ніколи після губних (б, в, м, п, ф) та шелесних (ж, ч, ш, щ, дж): голуб, степ, сип, сім, кров, кров’ю, сім’я, ставте, ніж, піч, нехворощ, ріж, ідеш, берешся, бачте і т. ін. Але див. § 82. 
2. Після р в кінці складу: звір, писар, кір, лікар, школяр, поводир, тепер, зір (род. мн. від зоря), не вір, гіркий, Харків і т. ін. 
3. Поміж пом’якшеними приголосними (крім л — див. § 14) і взагалі поміж приголосними, коли за ними йдуть я, ю, є, і, ь: слід (вимовл. сьлід), світ, сміх, цвіт, святий, кість, на мислі, сонця, віконця, користю, пізнє, молодця, кубанський, український, кінський і т. ін., а так само поміж двома однаковими м’якими .приголосними, як от: життя, безладдя, волосся, каміння, весілля, міддю, сіллю, ллється, лляти, Ілля і т. ін. 
4. Після н перед ш, ч, щ, ж та наростком -ство: менший, тонший, кінчик, кінчати, кінчастий, віншувати, хорунжий, панщина, селянство і т. ін., але див. 5 Увага 1. 
5. У наростках -ално, -илно: держално, істичилно і т. ін. (див. § 20). 
ЛЧ — ЛЬЧ і т. ін. 
Увага 1. Знак ь не пишеться в групі лч, коли вона походить із лк: горілка — горілчаний, спілка — спілчанин, спілчанський (пор. спільний і т. ін.), Наталка — Наталчин, галка — галченя, рибалка — рибалчик, рибалчин, рибалчити, рибалченко (пор. рибальня, рибальство) і т. ін., але Галька — Гальчин, Гальченко, барильце — барильчина і т. ін. 
У присвійних прикметниках на -ин, -ий так само й після інших приголосних ь пишеться, коли той прикметник походить від слів із ь, і не пишеться, коли і в іменниках його немає: донька — доньчин, дідько — дідьчий, Редька — Редьчин, Васька — Васьчин, Кузька — Кузьчин, кицька — кицьчин і т. ін., але Колодка — Колодчин, Мотузка — Мотузчин і т. ін. 
Але цвірінькати — цвірінчати і т. ін. 
ЛЦ — ЛЬЦ і т. ін. 
Увага 2. У словозмінах ь послідовно пишеться після всіх приголосних, коли тільки він є у початковій формі; коли ж його тут немає, то й у словозмінах не пишеться: Галька — Гальці, але галка — галці, редька — редьці, але грудка — грудці, Ганнуська — Ганнусьці, але гуска — гусці, сторінка — сторінці, але сторінонька — сторіноньці, письмо — на письмі, але пасмо — у пасмі, кицька — кицьці і т. ін. 
–ТЧЕНКО і т. ін. 
Увага 3. Перед наростком -ченко, -чук... після приголосних (тільки не л — див. Увагу 1) ь звичайно не пишеться: батько — безбатченко, Радченко, Радчук (від Радько), Федченко (від Федько), Сенченко (від Сенько) і т. ін. Про такі ж, як Фещенко (від Феська), Ващенко (від Васька), див. § 16 Увага. 
Вимова ЛЬ 
Увага 4. Щодо живої вимови правописного ль, то воно далеко не скрізь буває м’яким. Так, перед твердими зубними (особливо перед н, с і ц) та перед шелесними (ж, ч, ш, щ) ль завсіди вимовляється як «середнє л», а не м’яке (тобто так, як і перед е, и), напр., правописне сильний, щільно і т. ін. вимовляються цілком так, як і істичилно, пужално і т. ін. 
ЗМІНИ ПРИГОЛОСНИХ ПРИ ЗБІГОВІ ЇХ 
§ 16. Приголосні звуки, зустрічаючись у середині слова з іншими приголосними, іноді так чи інак змінюються. Часом ці зміни відбиваються й на письмі, іноді ж тільки в вимові.
 Зміни приголосних перед Ч 
1. Перед ч у вимові й на письмі змінюються: 
а) к, ц на ч, напр.: турок — турецький — Туреччина, козаччина, гайдамаччина, чумаччина, німець — німецький — Німеччина, Хмельниччина, кріпаччина і т. ін.; 
б) х, с на ш (пишемо щ): волох — волоський — Волощина, Русь — руський*) — рущина, рущити, колесо — коліща, пісок — піщина, піщуга, піщаний, ліс — ліщина, Полісся — поліщук, миска — мищина, щастя, щасливий, нащадок т. ін.; 
в) г, з на ж, напр.: Водолага (село) — водолазький — Водолажченко, показати — покажчик, брязкати — бряжчати, дзизкати — дзижчати, але див. § 15 Увага 1. 
Інші приголосні перед ч на письмі зберігаються: Шведчина, братчик, квітчастий, тітчин, невістчин, тчу (ткати) і т. ін. 
Увага. У прізвищах від власних імен на -ська, -зька, -сько, -зько перед закінченням -ченко, чук... сь і зь змінюються так, як і с, з: Васька — Ващенко, Ващин, Ониська—Онищенко, Онищук, Кузько — Кужченко і т. ін. Про такі прізвища, ж Радько — Радченко і т. ін. див. § 15 Увага 3. 
Про присвійні прикметники, як Параска — Парасчин, Васька — Васьчин і т. ін., див. § 15 Увага 1. 
Зміна приголосних перед -СТВО, -СЬКИЙ 
2. Перед наростками -ство й -ський деякі приголосні змінюються; змінюючи й сами наростки: 
а) к, ч, ць +-ство, -ський зливаються в -цтво, -цький, напр.: козак — козацтво, козацький, грек — грецький, ткач — ткацтво, ткацький, молодець — молодецтво, молодецький, Гадяче — Гадяцький, Галич — Галицький, Прилука — Прилуцький, Кролевець — Кролевецький і т. ін.; 
б) х, ш, с + -ство, -ський зливаються в -ство, -ський, напр.: птах — птаство, волох — волоський, чех — чеський, товариш — товариський, наш — наський, руський, перський, поліський, підляський (від Підляшшя), лях — ляський і т. ін. 
в) г, ж, з + -ство, -ський, зливаються в -зтво, -зький, напр.: убогий — убозтво, Прага — празький, Рига — ризький, пороги — запорізький, Париж — паризький, киргиз — киргизький, Кавказ — кавказький, француз — французький. 
У рідко вживаних чужоземних словах, переважно географічних назвах, приголосні х, ш, г, ж не змінюються: Цюріхський, адехський, шахський. 
Інші приголосні перед наростками -ство, -ський на письмі зберігаються: братство, братський, сирітство, сирітський, студентський, інтендантський, президентський, аґентство, інтеліґентський, марксистський, фашистський, людський, городський, шведський, бабський і т. ін. 
Про ь у таких, як село — сільський, кінь — кінський і т. ін., див. §§ 142 та 153. 2-й ступінь прикметн. 
3. У 2-му ступені прикметників (прислівників), коли до пня додається наросток -ший (-ше, -ша), то з + ший змінюється в -жчий, а с + ший у -щий: низький — нижчий, вузький— вужчий, красний — кращий, високий — вищий і т. ін. 
Усі інші приголосні перед -ший на письмі зберігаються: солодший, швидший, коротший, тонший, м’якший і т. ін. 
Так само в дієсловах: вужчати, кращати, м’якшати, багатшати і т. ін. та в віддієслівних іменниках, коли вони походять від дієслів із пнями 2 ступ. прикметн.: збільшення (збільшити), погіршення (погіршити), зменшення (зменшити), пом’якшення (пом’якшити) і т. ін., але подовження (подовжити), скорочення (скоротити), поглиблення (поглибити), здешевлення (здешевити) і т. ін. 
ЧН — ШН 
4. Перед н треба писати ч, коли воно походить із к, ч, ц: безпечний (безпека), сагайдачний (сагайдак), вдячний, зручний, вічний, наочний, пшеничний, безконечний, місячний, помічник, помічний, ячний, околичний (від околиця) і т. ін. 
Але: рушник, рушниця, мірошник, сояшник, яєшня, сердешний, а також у всіх прислівникових прикметниках: вранці — вранішній, торішній (торішняк), тутешній (як колишній, околишній, тамтешній і т. ін.) — див. § 37.
 Ж, Ч, Ш, Т перед Ц 
5. Приголосні ж, ч, ш, т перед ц у вимові змінюються, але на письмі зберігаються: запорожець — запорожці, книжці, діжці, дочка — дочці, у сорочці, юшка — юшці, квітка — квітці, братця, отця, пелюстці, долітце і т. ін. 
Щодо правопису таких, як редьці — грудці, Гальці — галці і т. ін., то див. § 15 Увага 2. 
-ЖСЯ, -ЧСЯ, -ШСЯ, -ТЬСЯ в дієсловах 
6. У дієсловах частка -ся хоч і впливає на вимову попередніх ж, ч, ш, щ і ть, але на письмі вони зберігаються: маж — мажся, мороч — морочся, морщ — морщся, руш — рушся, береш — берешся, спить — спиться, беруть — беруться і т. ін. 
Глухі перед дзвінкими й дзвінкі перед глухими 
7. Корінні глухі приголосні перед дзвінкими на письмі зберігаються, хоч у вимові звичайно переходять у дзвінкі: боротьба (бо бороти), молотьба (бо молотити), просьба (бо просити), великдень, отже і т. ін. 
Так само й дзвінкі перед глухими зберігаються на письмі: нігті (бо ніготь), кігті, дігтяр, легкий, вогкий, надхнути, надхненний (пор. надихати), зідхнути, зідхання, жердка (пор. жердина). 
СПРОЩЕННЯ В ГРУПАХ ПРИГОЛОСНИХ 
З(Д)Н, Ж(Д)Н, С(Т)Н 
§ 17. 1. У сполученнях здн, ждн, стн зубні д і т випадають: празник, борозна, пізно, тижня, кожний, пісний, чесний, капосний, напасник, пропасниця, власний, звісний, вісник, існувати, нещасний, персня, перехресний, ненависний, корисний, первісний, кількісний, якісний і т. ін. 
Виняток: шістнадцять. 
С(Т)Л 
2. У сполученні стл звук т зникає, а тому й пишемо: щасливий, зависливий, жалісливий, розіслати (розстелю), але пестливий, кістлявий та в таких, як Естляндія тощо. 
С(Л)Н 
3. Сполучення слн спрощується в сн: масний, умисний, навмисне. Увага. Сполучення рг у кінці слова не слід спрощувати, і тому треба писати: торг, проторг, борг і т. ін. Але четвер (четверга), набір. Але четвер(четверга), набір. 
ПОДВОЄННЯ ПРИГОЛОСНИХ 
§ 18. Довгі приголосні звуки віддаються на письмі двома літерами. Подвоєні приголосні пишуться в таких випадках: 
1. При збігові однакових приголосних у слові, як от: 
а) приросток + корінь слова, напр.: оббити, віддати, ззаду, роззявити, за вважити (інше значіння заважити), заввишки і т. ін. 
Увага. Не слід писати подвоєних приголосних у таких словах, як отой; оцей, отут, отак, отам, отепер, отоді тощо. Інакше значіння мають сполучення от той, от цей, от тут, от так і т. ін.; 
б) корінь (пень) + закінчення, напр.: нісся, трясся, ознайоммо і т. ін. Див. іще § 14; 
в) корінь (пень) на н + наросток -ний (-ник, -ниця), -ній: сон — сонний, ранок (рано) — ранній, осінь — осінній, причина — причинний, впинити — невпинний, вина —́ безвинний (безвинність, повинність), годинник, кінний, винниця, баштанник, старовинний, письменний (старий пень письмен-) і т. ін.; 
г) у наросткові - енний для збільшених прикметників: здоровенний, силенний, численний, старенний, давненний і т. ін., а також із аналогії в деяких прикметниках, що походять із дієприкметників і визначають можливість чи неможливість дії, висловленої відповідним дієсловом: незліченний, незчисленний, нескінченний, незміренний, невблаганний, несказанний, недозволенний, спасенний та ін. 
Увага. У дієприкметниках же ніколи не пишеться подвоєне н: зроблений, спечений, зварений, запроханий, виструганий, поораний, сказаний, заборгований (заборгованість) і т. ін., як і в прикметниках на -ений з відповідних (з іншим наголосом) дієприкметників: печений (пор. дієприкм. печений), варений, свячений, хрищений, скажений, тороплений, навіжений, отже й вареник, мученик, кришеник і т. ін. (пор. водяний — водяник, гречаний — гречаник і т. ін.). 
Отже треба розрізняти такі словотвори, як неприпинний — неприпинений, заборонний — заборонений і т. ін. 
ґ) в окремих словах, як ссати, ввесь, овва, Ганна, панна, манна, ванна, бонна (бон — квиток), вілла. Про подвоєні приголосні в чужих словах див. § 61. 
Нове подвоєння 
2. На місці старих неподвоєних, коли за ними колись був ь + йотований голосний: 
а) життя, сміття, Поділля, насіння, знання, ходіння, бобовиння, волосся, Поросся (річка Рось), безладдя, безуряддя, галуззя, мотуззя, збіжжя, роздоріжжя, піддашшя, обличчя, війя (= віййа), лушпайя і т. ін.; 
б) суддя, Ілля, браття, стаття, але свиня, ігуменя, попадя, кутя. 
Примітка. При відмінюванні таких слів подвоєння залишається перед голосними: життю, в житті, життям і т. ін., як також і в таких словотворах, як життєвий (або життьовий), життєпис, гіллястий і т. ін. 
в) міддю, маззю, сіллю, тінню, постаттю, ніччю, розкішшю, віссю, міццю і т. ін.; 
г) іллє, і ллю, на ллю, лляти, на лляв... Про такі, як Туреччина, Німеччина, див. § 16. 
Увага 1. Ніколи не подвоюються в таких випадках губні (б, п, в, м) і р: безхліб’я, підгір’я, матір’ю, пір’їна і т. ін. 
Не подвоюються й усі інші приґолосні, коли перед ними стоїть теж приголосний (інший): щастя, листя, пересердя, підзамчя, розторжя, у щасті, старістю, честю, шерстю, жовчю, харчю, нехворощю і т. ін., а після р у таких випадках апострофа не пишемо: повітря, вістря. 
Увага 2. Не треба аналогічно з цими випадками переносити подвоєння на чужі слова та ймення. 
Треба писати: Вальян (не Валлян), Тальякоццо, імброльйо, мільйон, Мольєр, барельєф, Тьєр, Ґотьє і т. ін. — див. §§ 68, 69. 
Увага 3. Ніколи не подвоюємо приголосних у таких прикметників (числівників), як теляча, третя, третю, третьої тощо. 
Б. Приростки — прийменники 
§ 19. Щодо правопису й уживання приростків та прийменників, то треба додержуватися таких правил:
1. Прийменники ніколи не міняються на письмі перед глухими приголосними дальшого слова: з поля, з хати, із тобою, без потреби і т. ін. (як і з дому...). 
з- — с- 
2. Приросток з- (або із- — див. § 10 Примітка) перед глухими приголосними к, п, т, х змінюється на с- (іс-): сказати, спитати (іспитати), стулити, схил, сходити і т. ін.: перед усіма іншими приголосними приросток з- (із-) не змінюється: збавити, звести, зжалитися, зчарувати, зцідити, зшивати, зсадити, зщулитись, зформувати і т. ін. 
РОЗ-, БЕЗ- та інші 
3. Приростки роз-, без-, від-, над-, об- і всі інші перед глухими приголосними ніколи не змінюють з на с, д на т і т. ін..: безкостий, безпутній, безталанний, безхатній, безчасний, безщасний, розкидати, розкішний, розпуста, розтягти, розходитись, розчистити, розшматувати, відти, відси, відки, відтіля, відсіля, підтинати, обпатрати і т. ін. 
Примітка. У літературній мові вживається прийменник-приросток від і од, але від переважно. 
Складені прийменники 
4. Складені прийменники, коли в початку їх не з- (із-), пишуться вкупі: поза, поміж, понад, посеред, задля, заради і т. ін., але із-за, з-поміж, з-посеред і т. ін. (див. § 94). 
ПРЕ-, ПРИ-, ПРІ- 
5. Не слід плутати приростків пре- й при-: пре- вживається тільки на означення високого ступеня і то не тільки в прикметниках, а й в іменниках: прегарний, прехороший, пречудо і т. ін. (але: пристаркуватий, придуркуватий, пригорок і т. ін.). 
Приросток прі- (з про-, див. § 7) уживається в словах: прірва, прізвище, і його не слід плутати з при-: приємний, сприяти, приязнь і т. ін. 
Апостроф після приростків 
6. Після приростків, що кінчаються на приголосний, перед йотованими голосними я, ю, є, ї ставимо апостроф: з’явитися, об’єднати, від’їхати і т. ін., але: зокрема, зосібна, розорати, зекономити, зукраїнізувати і т. ін. Див. § 6. 
Щодо чергування у — в, то див. § 10. 
Про те, як розрізняти приростки й прийменники в сумнівних випадках, див. § 94 Примітка 1. 
В. Правопис наростків (іменникових, прикметникових, дієслівних) 
-АЛНО, -ИЛНО 
§ 20. 1. Наросток -ално, -илно пишемо без ь: держално, пужално, заткално, грабилно, заступилно, істичилно, лопатилно і т. ін. 
-АЛЬНИЙ, -ЯЛЬНИЙ і т ін. 
2. Наростки -альний, -яльний, -ильний, -їльний (- альник, -ільник, -альність...) пишуться з ь: відповідальний, подавальний, спальний, огрівальний, ідеальний, соціяльний, офіціяльний, принципіяльний, матеріяльний, гострильний, синільник, доїльниця і т. ін. Пор. іще § 14.
 -АР, -ИР… 
3. Див. §§ 152, 231,4,7. 
-ЕВИЙ, -ОВИЙ 
4. Прикметниковий наросток -евий (-євий) уживається при м’яких пнях (також після ж, ч, ш, щ), коли на е (є) падає наголос: вишневий, тижневий, королевий (цвіт), сажневий, місцевий, життєвий, почуттєвий, парчевий, рожевий, грушевий, баєвий і т. ін.; коли ж наголос на іншому складі, то після таких приголосних -овий (- йовий): грошовий, біржовий, дощовий, життьовий, вольовий, польовий, гайовий, крайовий, бойовий, лойовий, ройовикі т. ін. 
-ЕНИЙ у дієприкметниках 
5. Наросток -ений, -єний (з е, є) вживається завсіди в дієприкметниках, коли вони витворені з дієйменників з приголосним, -и- (-ї-), або -ну- перед закінченням -ти: нести — несений, ловити — ловлений, вигоїти — вигоєний, загорнути — загорнений і т. ін. Щодо неподвоєння н, то див. § 18 Увага. 
-ЕНКО (-ЄН-), -ЕНЬКО, ЄНЬКО), -ЕНЬКА
 6. Треба розрізняти наросток - енко (- єнко) в синівських назвах, створених від професії або ймення (прізвища) батьків, від зменшених наростків -енько, -енька: Коваленко, Шевченко, Науменко, Бондаренко, бондаренко, коваленко, шевченко і т. ін., але: кониченько, серденько, горенько, рученька, Гордієнько, Івасенько (пор. прізвища Гордієнко, Івасенко) і т. ін. Пор. іще § 16 Увага та § 14. 
-ЕННИЙ 
7. Див. § 18. 
-ЕННЯ 
8. Див. § 7. 
-ЕНЯ, -ЄНЯ 
9. На означення дітей, молодих тварин і взагалі малих речей уживається наросток -еня, -єня (з е, є, а не и, і): левеня, кошеня, вовченя, перепеленя, чаєня, оченята, рученята, ноженята, грошенята і т. ін. 
-ЕНЬ 
10. У наросткові -ень е випадає: перстень (персня), дурень (дурня), травень, блазень і т. ін. Пор. -інь. 
-ЕРО 
11. У збірних числівниках наросток -еро (з е, а не и): семеро, п’ятеро, одинадцятеро і т. ін. 
-ЕСЕНЬКИЙ, -ІСІНЬКИЙ 
12. Для зменшених та пестливих прикметників уживається наросток -есенький: білесенький і т. ін., наросток же -ісінький указує на найвищий ступінь прикмети: білісінький (=зовсім білий). Плутати їх не можна. 
-ЕЦЬ, -ЄЦЬ 
13. Див. § 144. 
-ЕЧКА, -ЕЧКО, -ЕЧОК (-ЄЧКА, -ЄЧКО, -ЄЧОК) 
14. Щодо цих наростків зменшено-пестливих слів, то по-перше їх не слід плутати з наростк. -ичка, -ичок: ці останні бувають тільки при словах із наростками -иця, -ик: вулиця — вуличка, палиця — паличка, коник— коничок, кошик — кошичок і т. ін. В інших випадках з е: книжечка, подушечка, горечко, лишечко, кружечок, мішечок, дрючечок, краєчок, двоєчко, чаєчка, копієчка і т. ін. (як і теперечки, тутечки, тамечки...) — отже після ж, ч, ш, щ, й тут не - очок, а -ечок (-єчок). 
Але пеньок — пень очок, напальок — напальочок і т. ін. 
-ИВО 
15. Для збірного значіння матерії чи матеріялу вживаємо наростка -иво: меливо, печиво, прядиво, куриво, паливо, плетиво, мариво, мереживо і т. ін. 
-ИК, -ЇК 
16. У зменшених іменниках пишемо наросток -ик (а не -ік і не -ек): коник, возик, хлопчик, волик, вулик і т. ін. (а також у вивідних словах, як середник від середній, трикутник від трикутній тощо). Після голосних, звичайно, -їк: покоїк. Як виняток братік. 
-ИЛНО 
17. Див. -ално. 
-ИЛЬНИЙ 
18. Див. -альний. 
-ИН, -ЇН 
19. У присвійних прикметниках не пишемо -ін (-іне, -іна), а тільки -ин (- ине, -ина), а після голосної -їн (-їне, -їна): Настин (Настя), Марусин (Маруся), Галин (Галя), Наталин (Наталя), нянин (няня), Аглаїн (Аглая), Раїн (Рая) і т. ін. Увага. Звуки г, к, х перед наростком -ин заміняються на ж, ч, ш: Ольга — Ольжин, Лука — Лучин, дочка — доччин, сваха— свашин, Шульжина, Чайчина, Мушина і т. ін. 
-ИНИЙ, -ЇНИЙ 
20. У прикметниках, що показують приналежність, відношення або походження речі, наросток -иний, -їний (з одним н): горобиний, орлиний, солов’їний і т. ін. 
–ИННЯ — -ІННЯ 
21. Не слід змішувати наростки -иння в словах збірного значіння, утворених від іменників, з наростком -іння (-ення), що вживається здебільшого у віддієслівних іменниках: бобовиння, картоплиння, баговиння, бурячиння, гарбузиння, квасолиння, горохвиння, маковиння, соняшничиння, жабуриння, павутиння, ластовиння, ряботиння і т. ін., тільки волосіння. Але ходіння (ходити), носіння (носити) і т. ін. — див. § 7. 
-ИНЯ — -ІНЬ 
22. У рідко вживаному наросткові -иня, рівнозначному з наростком -ина, що визначають міру здебільшого в просторовому розумінні, пишемо и (а не і, е): височиня, широчиня, далечиня, глибочиня, величиня, бистриня, глибиня, теплиня і т. ін. (= височина...). Тільки в назовному та орудному відмінках однини вживається однозначних форм із закінченням -інь, -інню: височінь, широчінь, далечінь, глибочінь і т. ін., височінню, широчінню і т. ін. 
В інших відмінках — від височиня або височина, отже в родов. одн. височині або височини, у давальному височині і т. ін.
-ИСЬКО (-ЇСЬКО), -ИЩЕ (-ЇЩЕ) 
23. У наростках -исько (-їсько) та -ище (-їще) пишеться и (після голосних ї), а не і, е: хлопчисько, огнисько, становисько, гноїсько, стовпище, горище і т. ін. Щодо ь, то див. § 14. 
-ИЦЯ, -ЦЯ 
24. Іменники з наростком -иця (-ця) належать до м’якої відміни горлиця, горлиці і т. їн. — див. § 23. 
-ИЧНИЙ, -ІЧНИЙ, -ЇЧНИЙ 
25. У чужих словах уживається наросток -ичний, -ічний (після голосних -їчний) на загальних правилах (див. § 62): медичний, академічний, технічний, архаїчний і т. ін. 
-ІВ, -ЇВ, -ІВНА 
26. і (ї) в присвійних прикметникових наростках -ів (-їв) чергується з о й е (є) у відкритих складах: у твердих пнях з о, у м’яких і мішаних (див. § 22) з е (є), напр.: Петрів — Петрове, Петрового..., Василів — Василева, Василевої..., ковалів — ковалеве, ковалевій..., паліїв — палієва і т. ін.*). Аналогічне чергування і (ї) з о або е (є) маємо й у прізвищах та в географічних назвах: Петрів — Петрова, Петрову..., Яцків — Яцкова, Вороньків — з Воронькова . . ., Канів — з Канева і т. ін. Див. іще §§ 77, 78, 71. 
У власних назвах людей «по батькові» при чоловічих іменнях перед наростком -ич завсіди пишемо -ов- (не тільки з -ов-, а й з -ев-): Петрович, Юрович, Ігорович, Карпович, Лазар ович, Васильович, Витальович, Олексійович, Сергійович, Лукашович і т. ін., при жіночих же перед наростком -на завсіди -ів- (-їв-): Петрівна, Михайлівна, Макарівна, Василівна, Миколаївна, Сергіївна, Лукашівна і т. ін. В
ід таких імен, як Яків, Ілля, Лука, Сава, Хома, Микита, відповідні «по батькові» будуть: Якович (і Яковлевич), Ілльович (але Ленін — Ільїч), Лукович, Савович, Хомович, Микитович і т. ін., Яківна (і Яковлівна), Хомівна, Іллівна, Луківна, Савівна, Микитівна і т. ін.**). 
-ІЖ 
27. У наросткові -іж у відкритому складі і переходить на е: крутіж — крутежу, правіж — правежу, карбіж — карбежемі т. ін. 
-ІННЯ 
28. Див. -иння. 
-ІНЬ 
29. У наросткові -інь у відкритому складі і заміняється на е: гребінь — гребеня, курінь — куреня, ячмінь — ячменем, ступінь — ступеня, крутінь — крутеня, волосінь — волосені, промінь — променя, камінь — каменеві, корінь — кореня і т. ін., як і у вивідних словах: ячменище, крутеник, каменистий, каменюка, променистий і т. ін., крім зменшених на -інець — див. § 7. Див. іще -иня. 
-ІСІНЬКИЙ 
30. Див. -есенький. 
-ІСТЬ 
31. Див. §§ 7, 8, 18. 
-ІШИЙ, -ШИЙ 
32. У 2-му ступені, прикметників пишемо -іший (а не -ійший, -іщий): старіший, миліший, добріший, веселіший, сильніший, гарячіший і т. ін. 
Про -ший після приголосних (-дший. -тший і т. ін.) див. § 16. 
-ЇН 
33. Див. -ин. 
-ЇНИЙ. 
34. Див. -иний. 
-ЇЩЕ 
35. Див. -исько. 
-ННЯ 
36. Див. § 18. 
-ОВА — -УВА 
37. Наросток -ова- (-ева-, -ива- зовсім немає*) в українській мові зберігається лише тоді, коли наголос падає на о, без наголосу ж переходить в -ува- (- юва-): 
а) купувати, купував... — купований, викуповувати…, малювати, малювали... — мальований, вимальовувати…, воювати, воював... — звойований, завойовувати..., вибудуваний — перебудований і т. ін. Також у пнях: плювати, клювати, блювати, кувати (хоч коваль, ковадло), але ховати, вповати.
б) друкування, пан ування, дарування, царювання, горювання, воювання, викохування, виховування, перебріхування, вигодовування, перемальовування, завойовування і т. ін., але малювання (дія) — мальовання (= малюнки — тільки з таким значінням), будування (дія) — будовання (= будова), мурування (дія) — муровання (= щось муроване, мур), риштування (дія) — риштовання і т. ін. 
Примітка. У дієсловах чужомовного походження, зокрема з німецької мови на -iren, перед наростком -ува-, -юва- (-ова-) майже ніколи не буває чужомовного наростка -ір- (-ир-): формувати (зформований), формулювати (зформульований), адресувати, реєструвати, анулювати, апелювати, протоколювати, інструктувати, ігнорувати, маскувати, коментувати і баг. ін. Див. іще § 54. 
в) сивуватий (сивуватість), рудуватий, винуватий, забудькуватий, глеюватий і т. ін., але стовбоватий, плисковатий і т. ін. 
-ОВИТИЙ 
38. У цьому наросткові завжди о: сумовитий, грошовитий і т. ін. 
-ОВИЧ 
39. Див. -ів.
-ОК 
40. Після приголосних уживається наросток -ок (не -ек), отже й після ж, ч, ш, щ, й: смушок, острішок, сніжок, відрійок і т. ін. 
Пор. іще -ечок. 
-ОНЬКА, -ОНЬКО 
41. Див. § 14. 
-СТВО, -ЦТВО 
42. Див. § 16. 
-СЬКИЙ, -ЦЬКИЙ 
43. Див. § 14. 
-ТЕЛЬ 
44. У цьому наросткові завжди е (а не и): учитель, гнобитель і т. ін. 
-УВА, -ЮВА 
45. Див. -ова. 
-ЯЛЬНИЙ 
46. Див. -альний. 
ПРАВОПИС СКЛАДЕНИХ СЛІВ 
§ 21. 1. Коли перша частина складеного слова прикметник, то сполучний звук буде о, а тому пишемо: синьоцвіт, синьоокий, задньопіднебінний, передньоязиковий, третьорядний, чужоземний, чужомовний, першорядний, пішоходи, робітничо-селянський і т. ін., але божевільний, божеволіти, божевілля. 
Увага. З цим не слід плутати таких складених слів, де в першій частині 2-й ступінь прислівника з е: вищезгаданий, нижчепідписаний і т. ін. 
2. Коли перша частина складеного слова іменник, то сполучним звуком буває: 
а) Після шелесних ж, ч, ш, щ звук о: душогуб, кашовар, грошолюб, віршомаз, мишоїд, книшохап, клишоногий, тисячоліття, мечоноша, мечоносець, ночовид, печоглядини, кожом’яка і т. ін., але очевидний, очевидячки, очевидьки. 
б) Після й та подвоєних м’яких приголосних є: воєвода, краєвид, краєзнавство, життєпис, життєздатний і т. ін. 
в) Після інших приголосних у м’яких пнях іменників почасти е (головним чином після л, р, ц), почасти о: землемір, землетрус, мореплавець, працездатний, лицемір та ін., але конокрад, конов’язь, костогриз, свинопас, повітромір і т. ін. 
3. Коли перша частина складеного слова числівник, то: 
а) У словах із числівниками один, два сполучним звуком буває о: одноповерховий, одноденний, двогубний (і двогубий), двоногий, дворучка, двоаршинний і т. ін. 
б) У словах із числівниками три, чотири, а також із тими, що в родов. відмінку можуть мати и (див. § 46), сполучним звуком буває и: триноги, триніжок, тризубець, трипілля, трикутній, триклятий, чотирискладовий, п’ятизлотник, семиліток, тридцятилітній і т. ін., але див. іще § 47.
 Примітка. В декількох словах натрапляємо сполучення й з двоє, троє: двоєдушний (замість звичайного дводушний), троєручиця. 
4. Приросток межи- у складених словах не змінюється: межигір’я, межигірець, межисітка, межисвятки, межиріччя і т. ін., (міжпартійний, міжнародній і т. ін. — прирост, між-). Див. § 7. 
Щодо інших приростків, то див. § 19. 
Щодо розділки (-) в складених словах, то див. § 94. 
II 
ЗАКІНЧЕННЯ ВІДМІНЮВАНИХ СЛІВ 
Іменник 
Увага до таблиці відмін
§ 22. Зважаючи на закінчення іменників у назовному відм. однини, а також на характерні ознаки закінчень в інших формах однини й множини, усі іменники української мови можна поділити на 3 відміни, а крім того 1 відміну на 3 групи — тверду, мішану й м’яку. Хоча до 1 відміни належать іменники всіх трьох родів, і іменники чоловіч. й ніякого род. зовсім інак відмінюються супроти іменників цієї ж групи жіночого роду, та все ж із погляду практичної доцільности їх вигідно саме так згрупувати, бо в основі цього угрупування лежать як єсть ті ознаки, що мають найбільшу вагу в практиці. Так, напр., мішана група зразу виступає з своїми характерними ознаками: після ж, ч, ш, щ, дж не буває в закінченнях о й и, а тільки е й і (книгою — їжею, книги — огорожі і т. ін.). Щодо іменників чоловічого роду на -р, що належать до всіх 3-х груп, то з таблиці ще не видно, які саме іменники відносяться до котрої з цих груп, але ці вказівки не важко знайти в наступному параграфі (23), де подаються й усі інші вказівки щодо вживання іменникових закінчень. («Таблиця» на 30 — 31 ст.). 
ОДНИНА НАЗОВНИЙ ВІДМІНОК 
Тверді іменники чоловіч. роду 
§ 23. 1. До твердих іменників чоловічого роду (див. § 22 I відм. 1 гр.) належать іменники на -г, -к, -х, -ґ..., тобто такі, як плуг, робітник, ґляґ, степ, голуб, громадянин, літопис, коц (Перетц, палац, принц... з чужих мов), будз, міняйло й інші, а також на -р: двір, дар, жар, пир, вир, шнур, мир, мур, яр, хутір, папір, узвар, навар, удар, товар, тхір, комір, майстер, тягар, тяжар, мочар, комар, базар, хабар, пожар, шар, інжир, кушир, качур, кушнір, жовнір, нумер, бузувір, щур, тенор, комунар, комісар, касир, актор, командир, інспектор, директор, профессор, тротуар, семінар, трактир, мадяр, кав’яр, футляр, таляр, фуляр, монтаньяр, Абеляр, Кастеляр, бакаляр, вахляр (на -яр звичайно чужі слова). Див. § 30 Примітка. 
Тверді імен. ніяк. р. 
2. До твердих іменників ніякого р. (див. § 22 І відм. 1 гр.) належать іменн. на -го, -ко, -хо..., тобто такі, як благо, яблуко, добро, гніздо, залізо, плесо, депо й ін. 
Тверді імен. жін. р. 
3. До твердих іменників жіноч. роду (див. § 22 I відм. 1 гр.) належать іменн. на -га, -ка, -ха..., тобто такі, як смуга, штука, задуха, дзиґа, тюрма, ступа, графа, журба, громада, погроза, кукурудза, каруца (-дза, -ца тільки в словах із чужих мов) й ін., а також такі, як гайдамака, недбаха тощо. 
Мішані імен. чол. р. 
4. До мішаної групи іменників чоловічого роду (див. § 22 I відм. 2 гр.) належать: а) біляр, вапняр, тесляр, фігляр, смоляр, голяр, вугляр, маляр, муляр, повістяр; газетяр, бараняр, повстяр, воляр, сідляр та ін. (звичайно назви професій на -яр). Пор. 7. 
Примітка. Іменники на -яр цієї групи з наголосом не на закінченні звичайно мають -ові, -ом (а не -еві, -ем): столярові, муляром і т. ін. 
б) усі на -ж, -ч, -ш, -щ, -дж: сторож, слухач, товариш… 
Мішані імен. ніяк. р. 
5. До мішаної групи іменників ніякого роду (див. § 22 І відм. 2 гр.) належать усі іменники на -же, -че, -ще: ложе, віче, прізвище..., а також такі, як дідище, бабище і т. ін. 
Примітка. Але до твердої групи належать такі іменники, як ледащо (з ледащом), Санчо (Санчом). 
Мішані імен. жін. р. 
6. До мішаної групи іменників жіночого роду (див. § 22 I відм. 2 гр.) відносяться всі іменники (також і чоловічого роду) на -жа, -ча, -ша, -ща, -джа: мережа, буча, пороша, гуща, ганджа, міхоноша... 
М’які імен. чол. р. 
7. До м’яких іменників чоловічого роду (див. § 22 І відм. 3 гр.) належать іменники на -дь, -зь, -ль..., тобто такі, як лебідь, колодязь, учитель, кремінь, карась, зять, їздець, ґудзь, рій, Івасьо й ін., а також на -р (головним чином з наростками -ар, -ир): вівчар, байкар, господар, інвентар, вівтар, бляхар, віспар, лимар, воротар, чоботар, димар, бондар, каламар, пролетар, секретар, цвинтар, цар, кобзар, багатир, проводир, поводир, гузир, бобир, упир і т. ін. Пор. 4.
М’які імен. ніяк. р.
 8. До м’яких іменників ніякого роду (див. § 22 І відм. 3 гр.) належать: а) всі на -ре, -ле, -це (перша підгрупа), як от горе, серце й ін., та б) ті на -я, що відмінюються без наростків -ят-, -ат-, -ен- і здебільшого мають перед закінченням подвоєний приголосний: обіддя, галуззя, весілля, писання, волосся, війя (себто віййа), збіжжя, обличчя, піддашшя, підзамчя, розторжя, ріщя, листя, вістря, пір’я, дуб’я, струп’я, бездум’я, здоров’я і т. ін.; також сім’я, тім’я, вим’я, полум’я, плем’я. 
М’які імен. жін. р. 
9. До м’яких іменників жіночого роду (див. § 22 І відм. 3 гр.) належать іменники на -ря, -дя, -зя..., тобто такі, як буря, Вівдя, воля, легеня, матуся, стаття, робітниця, Гандзя, надія, сім’я...; також і чоловічого роду такі, як суддя, тесля . 
Імен. ніяк. p. з наростками -ЯТ-, -АТ-, -ЕН-
10. До іменників ніякого роду II відміни (див. § 22) належать: 
а) Назви малих істот і речей, як теля, козеня, гуся, вутя, кача, каченя, курча, лоша, вовченя, дитинча, дівча, голуб’я, горща, коліща, горня(не плутати з іменниками ніякого роду, зазначеними під 8б); 
б) ім’я(з наростком -ен-). 
Імен. жін. р. приголосний 
11. До іменників жіночого роду з приголосним на кінці (див. § 22 III відм.) належать такі, як подорож, ніч, розкіш, нехворощ, кров, твар, молодь, паморозь, сіль, тінь, вісь, вість, міць. Так само відмінюється й мати. Але див. § 25. 
КЛИЧНА ФОРМА 
§ 24. У кличній формі іменники однини мають закінчення -у, -ю, -о, -е (-є). 
-У
1. -у мають іменники чоловічого роду: 
а) Доволі послідовно ті, що мають наросток -ко, -ик, -ук, -ок: батьку, голубчику, ковальчуку, синку, коничку, кониченьку... 
б) Доволі послідовно з закінченням -ж, -ч, -ш: мужу, погоничу, товаришу... 
в) Окремі іменники тверді: діду, тату, сину, свату. Також такі, як Ґеорґу... 
-Ю 
2. -ю мають іменники: 
а) Чоловічого роду м’які, крім тих, що кінчаються на -ець (див. § 22 І відм. 3 група): кобзарю, ведмедю, місяцю, князю, козалю, коню, Івасю, зятю, краю, Корнію... 
б) Жіночого роду м’які (див. § 22 І відм. 3 гр.) пестливі: доню, матусю, Галинцю, Марусю (і Марусе)... 
-О 
3. -о мають усі без винятку тверді іменники на -а жіночого й чоловічого р. (див. § 22 І відм. 1 гр.): Україно, сестро, Ганно, гайдамако, бідолахо... 
-Е (-Є) 
4. -е мають іменники: 
а) Усі жіночого роду нетверді, тобто І відміни 2 й 3 групи, за винятком указаних під 2б, та з закінченням на приголосний (III відміна): роже, доле, земле, вдовице, Катре, смерте, ноче, тваре ... 
Але: мати. Після голосних -є: Маріє, зброє... 
б) Ті чоловічого роду тверді, що не входять в 1а, 1в і 3: соколе, лисе, голуб е, морозе, громе, Дніпре, Павле, Петре, громадянин е, народе, вовче, козаче, чумаче, луже, ляше, парубче, вояче (від вояк), Джордже... 
-Е, -Ю (-У) 
5. Іменники чоловічого роду на -ець мають закінчення -е, рідше -ю: молодче, кравче, женче, хлопче, німче, зайче (і зайцю), злочинцю, переможцю... 
Так само й іменники чолов. р. на -р мішаної групи (див. § 22 І відм. 2 гр.) мають закінчення -е і лише зрідка -у: тесляре, газетяре, повістяре (і повістяру)… 
Ніякий рід 
6. Іменники ніякого роду в кличній формі не мають окремого закінчення. 
Примітка. Лише зрідка іменники ніякого роду з наростком -к- приймають у кличній формі закінчення -у підо впливом подібних іменників чоловічого роду: "Ой сонечку-батечку, догоди, догоди". 
РОДОВИЙ ВІДМІНОК 
§ 25. В родовому відмінку однини іменники мають закінчення -а (-я), -у (-ю), -и (- яти, -ати, -ени), -і (-ї). 
-А (-Я) 1. -а (-я) мають: 
а) Усі без винятку іменники ніякого роду І відміни (див. § 22) — -а 1-ї й 2-ї групи, -я — 3-ї: з села, до ячменища, з поля, лиця, роздоріжжя, клоччя, підзамчя...
 б) Іменники чоловічого роду (крім тих, що кінчаються в назовн. відмін. голосними): -а 1-ї й 2-ї групи, а -я — 3-ї (див. § 22), коли вони означують точно оформлені предмети, або взагалі точно визначені в розмірі й формі речі й поняття, як напр., живі істоти: без брата, до хлопця, з лиходія, від коня, проти сокола, метелика...; предмети: коло плуга, без носа, з пальця, до олівця, димаря, ґвинта, автомобіля, дощоміра, переривача, барометра, фонографа, грамофона, мікроскопа, мотора...; певні міри: з гарця, до пуда, без карбованця, аршина, метра (= міри), грама, січня, листопада, вівтірка, тижня, місяця... 
-У (-Ю) 
2. -у (-ю) мають іменники чоловічого роду, коли вони означують поняття гуртові, масові або абстрактні, як от родові, збірні; ті, що означують одноманітну масу, середовище : без маку, з молочаю, до перцю, від часнику, проти народу, пролетаріяту, миру, базару, бору, всесвіт у, піску, снігу, гною, меду, квасу, льоду, туману, цукру, тютюну, ячменю, попелу, вогню, дьогтю, льону, жиру, гороху, кисню (кисень), водню (водень)...; безформні явища природи: з вихру, від грому, до дощу, без морозу, проти вітру, граду, жару..., чинність, вражіння, душевний стан: до почину, без розбою, від дару, з болю, жалю, плачу, реготу, гніву, страху, сміху, ляку, суму, дотепу, запаху, заходу, клопоту…; взагалі поняття розумові, в тім числі установи, особливо чужомовного походження: без поступу, до побуту, від стану, проти поділу, звичаю, уряду, закладу, акту, факту, стилю, метру (= розміру), курсу, імперіялізму, комісаріяту, університету, колективу, штабу, архіву, декрету; також такі скорочення, як до лікнепу («ліквідації неписьменности»), від Комгоспу («Комунального господарства»), коло Наркомосу («Народн. Комісаріяту Освіти»), до Разалуку («Ради залізничників України»), Ліфу («лівого фронту»), Byану («Всеукр. Акад. Наук»). 
-А (-Я) — -У (-Ю) 
3. -а (-я) або -у (-ю) вживається в тих самих іменниках чоловічого роду, коли вони мають і значіння 1б і значіння 2: нема каменя (= однієї каменюки) — нема каменю (= будівельного матеріялу), без листа (= одного листка) — без листу (= листя), з звіра (= вовка, лисиці ...) — з звіру (= звір’я), без жолудя (= одного плода) — без жолудю (= жолуддя), без папера (= «справи» в канцеляр. значінні) — без паперу (= матеріялу до писання...), від морозу — від Мороза (прізвище). 
Підвести геть усі інші іменники чоловічого роду під норми щодо -а (-я) чи -у (-ю) в родовому відм. однини неможливо. Так, напр., від таких назов часу, як рік, вік, ранок, родовий відм. року, віку, ранку, але вечір — вечора. 
Так само від іменників-назов місцевостей, країв, річок, міст тощо родовий однини вживається то з -у, -ю (далеко частіше), то з -а, -я: з степу, коло лісу, без лугу, до городу, край ставу, проти саду, майдану, яру, сліду, Сибіру, Туркестану, Кавказу, Криму, Дону, Уралу, Берліну, Лондону, Парижу, Риму, Нью-Йорку, Херсону, але коло берега, до кряжа, біля горба, з Харкова, Чернігова, Києва (міста на -ів тільки так), Остра, Кам’янця, Перемишля, Житомира, Відня. Зменшені ж звичайно тільки з -а (-я): з ярка, до ліска, біля ставочка, городця, Дінця (як з -а й усі з закінченням ніякого роду -о в назовному відмінку: Дніпро — з Дніпра). 
Зрідка є й винятки з вищенакреслених правил, напр., завсіди без хліба, вівса, наперекір прав. 2. 
Декотрі ж уживаються в обох формах: без стида — без стиду, без сорома — без сорому, до моста — до мосту, з двора — з двору. 
-И 
4. -и мають: 
а) Усі іменники жіночого роду тверді (див. § 22 і відміна 1 гр.): коло води, без книжки... 
б) Іменники жіночого роду III відм. (див. § 22) на -ть за другим приголосним: від радости, з вісти, до смерти, без чверти... Також винятково: до осени, без соли, крови, любови, Руси. 
в) Усі іменники ніякого роду з наростками -ят- (після ж, ч, ш, щ -ат- — див. § 22 II відміна): до теляти, горщати... і слово імени. 
-І (-Ї) 
5. -і мають усі іменники жіночого роду м’які та мішані на -жа, -ча, -ша, -ща, -джа (див. § 22 І відм. 3 і 2 групи): без долі, бурі, лисиці, сажі, пороші, кручі, гущі... 
Після голосних та ‘-ї: без надії, Марії, сім’ї... 
Також -і мають усі іменники жіночого роду на приголосний, що не входять в 4б: до ночі, без подорож і, від розкоші, тварі, молоді, паморозі, тіні, Росі, артілі, моралі, жовчі, матері... 
Щодо чергування о — і, е — і (Харків — Харкова, Київ — Києва, камінь — каменя, радість — радости тощо), то див. § 7. 
ДАВАЛЬНИЙ ВІДМІНОК 
§ 26. В давальному відмінку однини іменники мають закінчення -ові (-еві, -єві), -у (- ю), -і (-ї, -яті, -аті, -ені). 
-ОВІ (-ЕВІ, -ЄВІ) 
1. -ові (-еві, після голосних та ‘-єві) мають: 
а) Майже всі іменники чоловічого роду (див. далі) ові І відм. 1 групи, -еві І відміни 2 і 3 групи (див. § 22): братові, дубові, Михайлові, повістяреві *), сторожеві, слухачеві, товаришеві, кущеві, косареві, ведмедеві, учителеві, гостеві, хлопцеві, роєві, курієві ... 
б) Зрідка іменники ніякого роду І відміни, головним чином назви живих істот на -ко: ягняткові, теляткові, дитяткові, немовляткові .... навіть лихові, військові, святові, серцеві, сонцеві ... 
-У (-Ю) 
2. -у (-ю) мають: 
а) Майже всі іменники ніякого роду І відміни — -у 1 і 2 групи, -ю 3 (див. § 22): дереву, гнізду, селу, стовпищу, лицю, обличчю, підзамчю, знанню... (порівн. 1б).
б) Усі іменники чоловічого роду з закінченням -ів (-їв), -ов у назовн. відмінку: Львів — Львову, Мліїв — Млієву, Драгоманів — Драгоманову, Воробйов — Воробйову, Ковалів— Ковалеву, Стеблів — Стеблеву, Чугуєву, острову, болиголову… 
Це закінчення буває і в іменниках, зазначених під 1а при збігові їх: товаришеві Гавришу і т. ін.— див § 78. 
-І (-ЯТІ, -АТІ, -ЕНІ)
 3. -і (-ї) мають: а) Усі іменники жіночого роду (усіх відмін і груп), як також і чоловічого на -а, -я: сестрі, жінці, дочці, свекрусі, нозі, ґирлизі, огорожі, гущі, Марусі, молодиці, ночі, розкоші, крові, тварі, міді, повісті, солі, приязні, бідоласі, старшині... Також Мекка — Мецці і т. ін. 
Після голосних та ‘-ї: надії, Марії, шиї, сім’ї. 
Примітка. Але в Західній Україні подекуди пишуть -и в імен. жін. р. III відм. (див. § 22) на -сть, -рть, як також і в формах місцев. одн. та наз.— знах. множ. 
б) Усі іменники ніякого роду з наростк. -ят- (після ж, ч, ш, щ -ат-): теляті, курчаті... і в слові імені.
ЗНАХІДНИЙ ВІДМІНОК 
§ 27. У знахідному відмінку однини іменники мають закінчення -а (-я), -у (-ю), або вживаються у формі назовного відмінку. 
-А (-Я) 
1. -а (-я) мають усі іменники чоловічого роду на приголосний та -о (-ьо), коли вони означують живі істоти, а крім того можуть мати й інші іменники, означені в § 25: за хлопця, метелика… на дуба, за олівця, карбованця, плуга, каганця..., навіть університета, декрета й ін. 
-У (-Ю) 2. -у (-ю) мають усі іменники жіночого й чоловічого роду на -а (-я): на раду, старшину, суддю... Усі інші іменники (отже всілякого роду й жіночого на приголосний) у знахідному відмінку мають форми назовного, але від слова мати знахідн. однини матір. 
ОРУДНИЙ ВІДМІНОК 
§ 28. В орудному відмінку однини іменники мають закінчення -ом (-ем, -єм), -ою (- ею, -єю), -ю, -ям (-ам). 
-ОМ (-ЕМ, -ЄМ) 
1. -ом мають усі іменники чоловічого роду тверді, крім тих, що кінчаються на -а, та всі іменники ніякого роду тверді, -ем (після голосних -єм) усі мішані й м’які іменники чоловічого й ніякого роду, крім тих, що кінчаються на -а й -я (див. § 22 І відміна): над степом, під тягаром, за базаром, перед бакаляром, селом, повістярем*), товаришем**), бичем, бондарем, кобзарем, гостем, хлопцем, конем, стовпищем, вічем, лицем, татунем, полем, краєм, курієм... 
-ОЮ (-ЕЮ, -ЄЮ) 
2. -ою мають усі іменники жіночого й чоловічого роду тверді, -ею (після голосних -єю) всі м’які й мішані іменники жіночого й чоловічого роду на -а та -я (див. § 22 І відміна): з сестрою, перед коморою, над міхоношею, за душею, під кручею, гущею, їжею, землею, долею, Вівдею, піснею, колотнею, суддею, статтею, ріллею, революцією, Марією, зброєю... 
Не плутати з прикметниками: під синьою, над свіжою…, а також не скорочувати -ою (-ею, -єю) в -ой (-ей, -єй), див. § 38 Примітка 1 й 2. 
-Ю 
3. -ю мають усі іменники жіночого роду на приголосний (див. § 22 III відміна): над молоддю, памороззю, сіллю, тінню, Россю, папороттю, міццю, глибочінню, смертю, повістю, кров’ю, твар’ю, матір’ю, подорожжю, ніччю, розкішшю, нехворощю, харчю, жовчю... 
Щодо і й о в таких випадках, як повістю, памороззю..., то див. § 7. 
4. -ям мають усі іменники ніякого роду на -я, тобто як I відміни м’які (див. § 22 І відм. 3 гр.), так і II відміни (див. § 22 II відм.) не після ж, ч, ш, щ: з бадиллям, за безладдям, над галуззям, за сміттям, перед волоссям, дуб’ям, пір’ям, лушпайям, підзамчям, розторжям, телям, голуб’ям, горобеням, ім’ям (рідко іменем). 
Після ж, ч, ш, щ -ам: з ведмежам, над курчам, перед лошам, горщам і т. ін. 
МІСЦЕВИЙ ВІДМІНОК 
§ 29. В місцевому відмінку однини іменники мають закінчення -і (-ї), -у (-ю), -ові (- еві, -єві). 
-І (-Ї) 
1. -і (після голосних та ‘-ї) мають: 
а) Усі іменники жіночого роду, а також чоловічого на -а та -я: на воді, у руці, на тітці, по землі, при статті, полиці, круч і, мережі, надії, зброї, сім’ї, подорожі, печі, крові, тварі, міді, повісті, матері, бідоласі, міхоноші, судді... 
Примітка. У прислівниках, витворених з іменників жіночого роду на приголосний, задержується старе закінчення -и місцевого відмінку: почасти, восени або увосени (порівн. по осені). Див. іще § 26 Примітка. 
б) Усі іменники ніякого роду з наростком -ят- (після ж, ч, ш, щ -ат- — див. § 22 II відміна): на теляті, горщаті..., також у слові імені. 
в) Іменники чоловічого роду, переважно ті, що без наростків: у байраці, на язиці, при стозі, на порозі, в дусі, лузі, на поверсі, кожусі, горосі, берез і, місяці, коні, зубі, хресті, коті, возі, образ і, домі, дубі, чоботі, році, хлібі, ґрунті, світі, стовпі, листі, хвості, пні, дні, сні, лобі, роті, пальці, реготі, налигачі, молочаї, травні, злочині, камінці, камені... (див. іще 4). 
г) Іменники ніякого роду тверді (див. § 22 І відміна 1 гр.) без наростка -к-: на селі, у гнізді, при яблуці, в оці, молоці, вусі, слові, письмі, чолі, болоті, полотні, в пальті, у бюрі, золоті, добрі, маслі, вікні, багні, дні, паливі, заступилні, товаристві.... а також іменники ніякого роду мішані та м’які (див. § 22 І відміна 2 й 3 гр.), особливо під наголосом: на лиці, у яйці, при кільці, в денці, плечі, житті, смітті, гіллі, грудді.... також: на сонці, у морі, в полі, горі, серці, віконці, стовпищі, згарищі, становищі, в питанні, у збіжжі, роздоріжжі, картоплинні, проклятті, обличчі, в лушпайї, у пір’ї, розторжі... (див. іще 3). 
-У 
2. -у мають переважно іменники тверді чоловічого й ніякого роду з наростком -к- (-ик, -ок, -ак, -ко...): на конику, при гвіздку, у мішку, батеньку, в будинку, на ринку, бідаку, пучечку, дощику, ставку, грабунку, жовтку, у війську, на ліжку, у вічку, містечку, серденьку, горщатку, яєчку, видовиську..., а також і деякі інші ім. чоловічого роду тверді: на воску, в соку, на снігу, по моху, у міху, в полку, сліду, бору, меду, степу, току, шляху, яру, льоду, знаку... Також такі, як при Ґеорґу... 
-У (-Ю) — -І (-Ї) 
3. То -у (-ю), то -і (після голосних -ї) мають деякі іменники чоловічого роду: на роду — на роді, в лісу — в лісі, в гаю— в гаї, у саду — у саді, у склепу — в склепі, на ставу — на ставі, на торгу— на торзі, в бору — в борі, в капшуку — в капшуці, в потягу — в потязі, на козаку— на козаці, на чумаку — на чумаці, на товаришу — на товариші, на школяру — на школярі, на косарю — на косарі (див. іще 4). 
Також іменники ніякого роду І відміни мішані й м’які (див.§ 22) з наголосом не на закінченні вживаються то з закінченням -і (-ї), то з закінченням -ю (-у): на сонці — на сонцю, у морі — у морю, на полі — на полю, при горі — при горю, на серці — на серцю, у стовпищ і — у стовпищ у, на вічі — на вічу, в питанні — в питанню, у збіжжі — у збіжжю, в роздоріжжі — в роздоріжжю, на обличчі — на обличчю (див. іще 1г). 
Особливо часто вживається закінчення -у (-ю) після прийменника по: по Дніпру, по дну, по слову, по кожуху, по олівцю, по яблуку... 
-ОВІ (-ЕВІ, -ЄВІ) 
4. -ові (-еві, після голосних -єві) мають іменники чоловічого роду рівнобіжно з вищенаведеними закінченнями, переважно в назвах живих істот: на батькові, при коникові, на братові, на товаришеві, вовкові, кобзареві, Корнієві, у рухові... 
Навіть іменники ніякого роду з наростком -к- можуть приймати це закінчення: на теляткові, при дитяткові і т. ін. 
МНОЖИНА 
НАЗОВНИЙ ВІДМІНОК (= КЛИЧНА ФОРМА) 
§ 30. У назовному відмінку множини іменники мають закінчення -и, -і (-ї), -а (-я). 
-И 
1. -и мають: 
а) Усі іменники чоловічого роду тверді (див. § 22 І відміна 1 гр.) за винятком кількох слів (див. 3б): роги, береги, вовки, городи, холоди, міхи, ліси, голоси, рукописи, полози, громадяни, селяни, татари, цигани, болгари, серби, брати, листи, коли, клини, сини, куми, чорти, палаци, голуби, сусіди, батьки, старости, міняйли, інспектори, професори, комісари, кушніри, базари, тенори, футляри, жовніри... 
Примітка. Але деякі з іменників цієї групи на -р (див. § 23) неодноскладові приймають під наголосом і закінчення -і: хуторі, тягарі, комарі, магістрі, хабарі. 
б) Усі іменники жіночого роду тверді (див. § 22 І відміна 1 гр.): ноги, руки, сестри, брови, хати... 
в) Іменники, що вживаються тільки у множині: люди, окуляри, шаравари, штани, кури, гуси, діти, сіни, сани, баляси, груди, жебри, зашпори, мандри й інші, при чім -и завжди після -к, -г, -х, -ин, -їн, -б, -в, -м (віжки, обставин и, збоїни...). 
-І (-Ї) 
2. -і (після голосних та ‘-ї) мають: 
а) Усі іменники чоловічого роду нетверді, тобто I відміни 2 і 3 гр. (див. § 22): ковалі, ведмеді, ячмені, зяті, хлопці, місяці, гаї, солов’ї, проводирі, лікарі, ножі, орачі, кущі, міхоноші, столярі, теслярі, школярі, дігтярі... Крім того, хазяїн — хазяї і хазяїни (у різних значіннях), друг — друзі і други. 
б) Усі іменники жіночого роду нетверді (див. § 22 І відміна 2 і 3 гр.) та жіночого роду на приголосний (III відміна): бурі, дині, молодиці, шиї, сім’ї, кручі, душі, рогожі, бучі, ночі, подорожі, розкоші, тварі, тіні, постаті, повісті, вісті, осі..., але див. § 26 Примітка. 
в) Іменники, що вживаються тільки у множині: двері, драглі, граблі, коноплі, накожні, ості..., при чім -і завжди після -ц, -ж, -ч, -ш, -щ, -дж, а -ї після голосного (манівці, ножиці, стогначі, гордощі, хитрощі, дріжджі, помиї...). 
г) Два слова ніякого роду: очі (око), плечі (плече). 
Увага. З числівниками два, обидва, три й чотири іменники чоловічого роду мають закінчення назовного множини (а не родового), себто -и, -і (-ї), а не -а, -я: два сини, три брати, обидва стовпи, чотири вчителі, голуби, товариші, школярі, гаї... Іменники жіночого роду тверді (див. § 22 I відміна 1 гр.) з числівниками дві, обидві, три, чотири можуть мати закінчення -і (як м’які), при чім г, к, х перед -і змінюється на з, ц, с, обов’язково з таким наголосом, як у родовому відмінку однини того слова: дві книзі, три вербі, хаті, руці, три квітці, пісні, чотири норі і т. ін. 
Але замість таких форм твердих іменників жіночого роду звичайно уживаються форми з -и, особливо після г, к, х: дві квітки, три руки, книги, чотири бочки... 
Прикметники в таких словосполученнях уживаються у формах назовн. відмінку множини: два високі дуби, три крайні хати і т. ін.
-А (-Я) 
3. а) -а мають усі іменники ніякого роду нем’які, тобто тверді, мішані та з наростк. -ят- (після ж, ч, ш, щ -ат-), також поодинокі з -ен-, -ес- (див. § 22 І і II відміни): гнізда, яблука, телятка, дерева, словечка, пера, крила, чола, стремена, віча, ложа, стовпища, ягнята, лошата, імена, небеса... 
б) -а мають кілька іменників чоловічого роду: вуса (також вуси), рукава (і рукави), ґрунта (і ґрунти), вівса (і вівси), хліба (хліби з іншим значінням). в) -а мають деякі іменники, що вживаються тільки у множині: вила, ясла, ясна, ворота, гусла, лещата, дверчата. 
г) -я мають усі іменники ніякого роду м’які (див. § 22 І відміна 3 гр.): поля, крильця, серця, оповідання, питання, подвір’я, прислів’я, обличчя, піддашшя, підзамчя…, як і деякі, що вживаються тільки у множині: вінця, давильця. 
Увага. Іменники ніякого роду тверді на -о (див. § 22 І відміна 1 гр.) при числівниках дві, обидві, три, чотири іноді мають закінчення -і з таким наголосом, як у родовому відмінку однини: дві відрі, дві слові, три яблуці, чотири вікні і т. ін., але звичайно двоє відер, два відра... 
РОДОВИЙ ВІДМІНОК 
§ 31. У родовому відмінку множини іменники мають закінчення -ів (-їв), чистий пень (відсутність звукового закінчення), -ей. 
-ІВ (-ЇВ) 
1. -ів (після голосних та ‘-їв) мають: 
а) Майже всі іменники чоловічого роду (див. 2б): з років, від берегів, до осокорів, проти звірів, без ярмарків, коло синів, кумів, степів, чортів, насипів, підписів, літописів, школярів, товаришів, мечів, дощів, косарів, ковалів, князів, карасів, днів, ведмедів, ступенів, женців, зятів, гаїв, країв, солов’їв... Також деякі іменн. чоловічого роду на -а (- п): до старостів, теслів, суддів. 
б) Винятково іменники ніякого та жіночого роду: без прислів’їв, подвір’їв, волів (від воло), багнів (і багон), полів (рідко піль), морів, місців (і місць), обличчів (і облич), роздоріжжів (і роздоріж), стовпищів (і стовпищ), питаннів (і питань), бабів, хатів (і хат), губів (від губа = labium), розкошів, подорожів, матерів, статтів (і статтей), відповідів (і відповідей), тварів (і тварей) (див. іще 3а). 
в) Іменники, що вживаються тільки у множині:
а) всі на -щі: радощів, молодощів, кліщів й под.: 
б) ті, що конструкцією закінчення стоять поряд із іменниками чоловічого роду: манівці — від манівців(порівн. хлопці — хлопців), галанців, майорців, миколайців, Чернівців(і Чернівець), Сорочинців (і Сорочинець), Яківців, баглаїв(порівн. гаї — гаїв), драглівта ін. (див. іще 2в); 
в) деякі інші: без байдиків, з бельбухів, позіхів, бебехів, викрутасів, вихилясів, зальотів, мандрів, дріжджів, ношів, наймів, наритників, пачосів, обжинків, окулярів, охрестів, в’язів, сходів, штанів, шараварів, граблів(і грабель). 
Чистий пень (без закінчення) 
2. Чистий пень мають: 
а) Майже всі іменники ніякого роду (див. § 22 I й II відміна) та іменники жіночого роду на -а, -я (І відміна): без слів, до дерев, з гнізд, серць (частіше сердець), озір (і озер), яблук, вікон, коліс, кіл (коло), волокон, полотен, джерел, відер, кілець, яєць, сіл (село), ягнят, ягняток, питань, роздоріж (див. 1б), імен, небес...; до гір (гора), без кіз, з панчіх, проти бліх, від борін, сторін, доріг, бур (буря), задач, шкіл (школа), рож, ріс (роса), груш, барв, форм, книжок, дощок, свічок, чайок (чайка), копійок, сосон (і сосен), назов, мітел, воєн (війна), попівен, картопель, сотень, кухонь, овець, церков, буков, верстов, дрохов, кроков, корогов, відьом, земель, пісень, ігор, іскор (Див. іще § 7). 
Також деякі іменники чоловічого роду на -а, -я: коло старшин, міхонош, п’яниць. 
б) Іменники чоловічого роду: 
а) з наростком -ин в однині, але цілком послідовно тільки ті, що з наростком -ан- (-ян-) перед -ин: без міщан, до селян, з галичан, проти заробітчан, татар (і татарів), але звичайно болгарів, волохів, сербів, хазяїв(і хазяїнів); б) поодинокі після числівників: сім день (і днів), сто раз (частіше сто разів), пара чобіт, сім чоловік і ін. (але разів сто...). 
в) Іменники, що вживаються тільки у множині, особливо з ознаками ніякого й жіночого роду: лещат а — без лещат, вил, давилець, вінець, козел, ясел, ясен, воріт, обставин, запросин, збоїн, вечерниць, ножиць, помий, конопель, висівок, гін (і гонів), віжок, ночов, круп (і крупів), Яс, Атен, Черкас, Бендер, Карпат, Лубень . - ЕЙ 
3. -ей мають: 
а) Майже всі іменники жіночого роду на приголосний (див. § 22 III відміна): з ночей, біля печей, від вістей, тіней, костей, речей..., але розкошів, подорожів і деякі інші (див. 1б). 
б) З іменників чоловічого роду тільки: коней, грошей, гостей; жіночого на -а, -я: свиней, мишей, вошей; ніякого: очей, плечей(і пліч). 
в) Іменники, що вживаються тільки у множині: грудей, дверей, дітей, людей, курей, гусей, сіней, саней. 
ДАВАЛЬНИЙ ВІДМІНОК 
-АМ (-ЯМ) 
§ 32. Усі іменники всіх родів і відмін у давальному відмінку множини мають закінчення -ам або -ям. Закінчення -ям приймають усі іменники м’які та жіночого роду на приголосний -р, -дь, -зь, -ль, -нь, -сь, -ть; усі інші — -ам (див. § 22): чоловікам, школярам, тучам, гноїщам, ягнятам, ночам..., але ковалям, косарям, тіням, тварям, обличчям, підзамчям… 
Ті іменники, що вживаються тільки в множині, приймають -ам, коли в назовному відмінку мають тверде закінчення (-и, -а), -ям, коли м’яке (-і, -і, -я). Але після (неподвоєних) ж, ч, ш, щ, як і завжди, буде -а, а не -я: гордощі — гордощам і т. ін. Винятки: людям, штаням, курям, гусям, дітям, сіням, саням, грудям. 
ЗНАХІДНИЙ ВІДМІНОК 
§ 33. У знахідному відмінку множини іменники вживаються або в формі = назовному множ., або = родовому множини: по коні, за телята, що гуси, корови, воли, свині, метелики, на ковалів, про гостей, за молодиць (і молодиці) і т. ін. 
ОРУДНИЙ ВІДМІНОК 
§ 34. В орудному відмінку множини іменники мають закінчення -ами (-ями), -ми, -има. 
-АМИ (-ЯМИ) 
1. -ами і -ями мають майже всі іменники всіх родів у тих самих випадках, що й у давальному множини (див. § 32): перед чоловіками, школярами, бучами, гноїщами, ягнятами, ночами, ковалями, косарями, тінями, обличчями, тварями, підзамчями... 
-МИ 
2. -ми після приголосних (поруч звичайних на -ами, -ями) мають лише поодинокі іменники: чоловічого роду, як от з кіньми, перед гістьми, грішми (і грошима), чобітьми, жолудь ми: ніякого роду, як от коліньми (коліно в значінні частини тіла), крильми (крило у птиці), дівчатьми; жіночого роду: свиньми. Також деякі, що вживаються лише у множині: під грудьми (і грудима), перед ворітьми, дверми (і дверима), сіньми, курми, гусьми, дітьми, людьми, саньми і деякі інші. 
-ИМА 
3. -има вживається в словах очима, плечима, ушима (і вухами) — див. іще 2. 
МІСЦЕВИЙ ВІДМІНОК 
§ 35. У місцевому відмінку множини -ах, -ях в тих самих випадках, що -ам, -ям у давальному множини: на чоловіках, на школярах, обличчях, людях і т. ін. 
Прикметник 
§ 36. Звукові закінчення твердих і м’яких прикметників в українській мові майже нічим не розрізняються, і найхарактернішою ознакою поміж ними виступає приголосний перед закінченням: у твердих він твердий, у м’яких — м’який, при чім, як видно вже з таблиці, м’які прикметники обмежені майже одним приголосним и (перед закінченням). Характерною ж ознакою закінчень м’яких прикметників супроти твердих є і відповідно до и твердих.
ОДНИНА 
НАЗОВНИЙ ВІДМІНОК 
Тверді прикметники 
§ 37. 1. До твердих прикметників, як видно з схеми (див. § 36), належать, між іншим, усі прикметники на -гий, -кий, -хий, -чий, -жий, -ший, -щий, -ций: тугий, гіркий, глухий, телячий, старіший, гожий, тямущий, куций... 
До твердих належать і прикметники без звичайного для чоловічого роду закінчення -ий: 
а) з наростками -ів (після голосних та ‘-їв) та -ин (після голосних та ‘-їн): Шевченків (Шевченкове, Шевченкова), шевців(шевцеве, шевцева), Паліїв (Палієве, Палієва), Квітчин (Квітчине, Квітчина), доччин(доччине, доччина), нянин (нянине, нянина), Маріїн (Маріїне, Маріїна). 
б) винен, варт, годен, ладен, готов, повен, повинен, певен, рад, займенники — всяк, кожен, жаден, сам (в поезії ще велик, дрібен, дивен, жив, здоров, молод, немощен, недуж, стар, щаслив, ясен і деякі інші). 
Усі ці прикметники, вказані під б), вживаються поруч форм із закінченням -ий (повний ...) без ніякої відмінности в значінні. 
М’які прикметники 
2. До м’яких прикметників належать майже виключно прикметники на -ній після приголосного. Група ця невелика й не стала. До м’яких відносяться: безодній, братерній, братній, будній, великодній, верхній, вечірній, вишній, всесвітній (досвітній, цілосвітній ...), городній, давній, дорожній (подорожній ...), достатній, древній, дружній (подружній), житній, забутній, задній, західній, зятній, крайній, кутній (трикутній ...), літній, літошній, майбутній, матерній, могутній, мужній, надвірній, нижній, новітній, обідній (пообідній ...), осінній, останній, остатній, передній, пізній, порожній, послідній, присутній, путній, ранній, самотній (але самітний), середній (посередній ...), синій, спідній, сторонній, субітній (також суботній), сусідній, східній, хатній, художній ; усі прислівникові на -шній, -жній: вчорашній, домашній, завтрашній, тутешній, ближній, справжній, долішній, поздовжній і т. ін., як і аналогічного творення — прийдешній, неділешній, сінешній ..., а також дуже рідко вживані: козій, орлій, песій (звичайно козячий, орлячий ...), слово третій, власні назви Жаб’є, Кабанє і небагато інших*). 
Крім того, прикметники на -їй (після голосних): безкраїй, довговіїй, короткошиїй, буїй. 
3. Іноді, головним чином у поетичній мові, замість форм жіночого й ніякого роду на -а (-я), -е (-є) від неприсвійних прикметників уживаються старіші форми на -ая (-яя), -еє (-єє): чорная хмара, давняя давнина, чистеє поле, синєє море і т. ін. 
ВІДМІНЮВАННЯ ПРИКМЕТНИКІВ 
§38. В інших (непрямих) відмінках однини прикметникові закінчення такі: 
чолов. й ніяк. р. жіноч. р. 
Родов. відм. 
-ого -ої 
-ього -ьої 
- його -йої 
чолов. й ніяк. р. жіноч. р. 
Давальн. відм. 
-ому -ій 
-ьому -ій 
- йому -їй
 Знах. відм. = Назовн. або Родов.
 -у 
-ю
 -ю 
Орудн. відм. 
-им -ою
 -ім -ьою 
-їм -йою 
Місцев. відм. 
-ому, -ім -ій 
-ьому, -м -ій
 - йому, -їй -їй
 Родовий відмінок 
1. Приклади до родов. відм.: до білого, синього, безкрайого (степу, моря), з білої, синьої, безкрайої (хмари), Шевченкового, Шевченкової, тітчиного, тітчиної. 
Примітка. Закінчення прикметників жіночого роду -ої ніколи не скорочується в -ой. Давальний відмінок 
2. Приклади до давальн. відм.: зрадів білому, синьому, безкрайому (степові, морю), білій, синій, безкраїй (хмарі), Шевченковому, Шевченковій, тітчиному, тітчиній. 
Примітка. Закінчення прикметників жіночого роду -ій не скорочується в -і. 
Знахідний відмінок 
3. Приклади до знахідного відм.: про білого (ведмедя), синій, безкраїй (степ), біле, синє, безкрає (море), білу, синю, безкраю (хмару), Шевченків, Шевченкового, Шевченкову, тітчин, тітчиного, тітчину. 
Примітка. Замість наведених форм прикметників жіноч. р. у знахід. відм. уживаються й форми на -ую, -юю: білую хмару... — див. § 37. 
Орудний відмінок 
4. Приклади до орудного відм.: з білим, тихим, синім, безкраїм (степом, морем), білою, свіжою, синьою, безкрайою (хмарою), Шевченковим, Шевченковою, тітчиним, тітчиною. 
Примітка 1. Закінчення прикметників жіноч. р. -ою ніколи не скорочується в -ой, як і в іменниках : білою габою — див. § 28. 
Примітка 2. Не плутати прикметникових закінчень жіноч. р. з іменниковими: свіжою їжею, давньою піснею… — див. § 28. 
Місцевий відмінок 
5. Приклади до місцев. відм.: на білому або білім, тихому або тихім, синьому або синім, безкрайому або безкраїм (степу, морі), білій, синій, безкраїй (хмарі), Шевченковому або Шевченковім, Шевченковій, тітчиному або тітчинім, тітчиній. Див. 2 Примітка. 
МНОЖИНА ВІДМІНЮВАННЯ ПРИКМЕТНИКІВ 
§ 39. У множині прикметникові закінчення однакові для всіх родів: 
Назовн. відм. -і 
(= Клична форма) -і -ї 
Родов. відм. -их -іх -їх 
Давальн. відм. -им -ім -їм
Знах. відм. = Назовн. або Родовому 
Орудн. відмін. -ими -іми -їми 
Місцев. відм. -их -іх -їх 
Назовний відмінок 
1. Приклади до назовн. відм.: білі; тихі, сині, безкраї (степи, моря, хмари), Шевченкові, шевцеві, тітчині. 
Примітка. Замість наведеного закінчення в назовн. відмін. множини вживається й закінчення -ії (-її): добрії люди, синії хмари... — див § 37. 
Про сполучення з числівниками два, три тощо див. § 30 Увага. Див. іще § 78. 
Родовий відмінок 
2. Приклади до род. відм.: до білих, тихих, синіх, безкраїх (степів, морів, хмар), Шевченкових, шевцевих, тітчиних. 
Давальний відмінок 
3. Приклади до давальн. відм.: зрадів білим, тихим, синім, безкраїм (степам, морям, хмарам), Шевченковим, шевцевим, тітчиним. 
Приклади до знахід. відм.: про білі (коні, телята, качки), тихі, сині, безкраї (степи, моря, хмари), давніх (людей), Шевченкові, Шевченкових, тітчин і, тітчиних. 
Орудний відмінок 
5. Приклади до орудного відм.: перед білими, тихими, синіми, безкраїми (степами, морями, хмарами), Шевченковими, шевцевими, тітчиними. 
6. Приклади до місцев. відм.: на білих, тихих, синіх, безкраїх (степах, морях, хмарах), Шевченкових, шевцевих, тітчиних. 
Увага. Усі прикметникові іменники, як от будівничий, лютий (місяць), подорожній..., возове, мостове, придане... відмінюються як звичайні прикметники — до будівничого, будівничі, з будівничими, без молодої, з возового і т. ін. 
Щодо власних імен (прізвищ та географічних назов) прикметникових, то див. §§ 78 та 81. 
Займенник 
§ 40. Особовий і зворотний займенник. 
Однина Множина 
Наз. в. я ти себе ми ви 
Род. в. мене тебе себе нас вас 
Дав. в. мені тобі собі нам вам 
Знах. в. мене тебе себе нас вас 
Оруд. в. мною тобою собою нами вами 
Місц. в. на мені на тобі на собі на нас на вас 
Наз. в. він воно вона вони 
Род. в. його (нього) її (неї) їх (них) 
Дав. в. йому їй їм 
Знах. в. його (нього) її (ню, неї) їх (них) 
Оруд. в. ним, їм нею (єю) ними, їми 
Місц. в. на ньому, нім, йому на ній, їй на них, їх 
Форми займенника 3-ї особи після прийменників уживаються з н (до нього, за неї, на ню…), хоч хоч можна й без н (до його, на йому …). Лише в орудному відмінку можна вживати форми з н без прийменника: ним, нею, ними. 
§ 41. Присвійні займенники. 
Однина Множина 
Наз. в. мій моє моя мої
Род. в. мого моєї моїх 
Дав. в. моєму моїй моїм 
Знах. в. = Наз. або Род. мою = Наз. або Род. 
Оруд. в. моїм моєю моїми 
Місц. в. на моєму, моїм на моїй на моїх 
Так само відмінюються твій, свій. 
§ 42. Вказівні займенники. 
Однина Множина 
Наз. в. той те та ті 
Род. в. того тієї тих 
Дав. в. тому тій тим 
Знах. в. = Наз. або Род. ту = Наз. або Род. 
Оруд. в. тим тією тими 
Місц. в. на тому, тім на тій на тих 
Так само відмінюються отой, тамтой . 
Наз. в. цей це ця ці 
Род. в. цього цієї цих 
Дав. в. цьому цій цим 
Знах. в. = Наз. або Род. цю = Наз. або Род. 
Оруд. в. цим цією цими 
Місц. в. на цьому, цім на цій на цих 
Так само відмінюються оцей та рідше вживане сей (але звичайне у таких виразах, як сього року, сю ніч, себто тощо). 
§43. Питальні займенники. 
Наз. в. хто що 
Род. в. кого чого 
Дав. в. кому чому 
Знах. в. кого що 
Оруд. в. ким чим 
Місц. в. на кому, кім на чому, на чім 
Однина Множина 
Наз. в. чий чиє чия чиї 
Род. в. чийого чиєї чиїх
Дав. в. чиєму чиїй чиїм
Знах. в. = Наз. або Род. чию = Наз. або Род. 
Оруд. в. чиїм чиєю чиїми 
Місц. в. на чиєму, на чиїм на чиїй на чиїх
§ 44. Неозначені займенники. 
Однина Множина 
Наз. в. увесь (весь) усе уся усі 
Род. в. усього усієї усіх
Дав. в. усьому усій усім
Знах. в. = Наз. або Род. усю = Наз. або Род. 
Оруд. в. усім усією усіма 
Місц. в. на всьому, на всім на всій на всіх 
§ 45. Складені займенники. 
Складені займенники відмінюються лише в основній частині: 
Хтось — когось — комусь — кимсь і кимось... 
Щось — чогось — чомусь — чимсь і чимось ... 
Чийсь — чийогось — чиєїсь — чиїмсь і чиімось ... 
Котрийсь — котрогось — котромусь... 
Дехто — декого — декому — де на кім і на декім... 
Деякий — деякої — деяким — на деяких і дена яких... 
Ніхто — нікого — нікому — ні на кому і на нікім... 
Ніякий — ніякого — ніякому — ні на якім і на ніякім…
Щобудь — чогобудь — чомубудь — на чомубудь... 
Хтонебудь — когонебудь — комунебудь:.. 
Абихто — абикого — абикому… 
Абиякий — абиякого — абиякій... 
Щодо розділки (-), то див. § 94. 
Усі інші займенники: наш, ваш, кожен, жаден (кожний, жадний), всякий, який, котрий, інший, інакший, всенький, всілякий, самий, сам відмінюються як прикметники (від займенника сам назовний відмінок множини самі і сами). 
Примітка 1. Після всіх прийменників наголос переходить з останнього складу на перший у таких займенникових формах: до мене, за тебе, на себе, з його, у неї, біля кого (когось), від того, чого (чогось), цього, усього, на тому, при цьому, кому (комусь), чому (чомусь), всьому. 
Але коли такий займенник залежить не від прийменника, то й наголос не переходить: до його хати і т. ін. 
Примітка 2. Замість форм та, ту, вживаються ще тая, тую (зокрема в значінні артикула). Про це, як також і про можливість тії, цеє ... див. § 373. 
Примітка 3. Замість деяких із наведених форм займенників в українському письменстві трапляються й інші, як рівнобіжні: а) мойого, твойого, свойого (= мого, твого, свого), б) мойому, мойму, мому, свойому ... (= моєму...), в) тої, тії, теї, цеї, ції, усеї, усії (= тієї, цієї, всієї), г) тою, цею, всею (= тією, цією, всією), ґ) усіми (= всіма). 
Числівник 
§ 46. Відмінювання числівників. 
Числівник один, одно (одне), одна відмінюється так, як займенник той, те, та (див. § 42): одного, однієї… 
Примітка. Про рівнобіжні форми одної, одною… див. § 45 Примітка 3. 
Інші відмінюються так: 
Наз. в. два дві три чотири 
Род. в. двох трьох чотирьох
Дав. в. двом трьом чотирьом
Знах. в. = Наз. або Род. = Наз. або Род. = Наз. або Род. 
Оруд. в. двома трьома чотирма 
Місц. в. на двох на трьох на чотирьох

Наз. в. п’ять шість сім вісім
Род. в. п’ятьох шістьох сімох вісьмох
Дав. в. п’ятьом шістьом сімом вісьмом
Знах. в. = Наз. або Род. = Наз. або Род. = Наз. або Род. = Наз. або Род. 
Оруд. в. п’ятьма шістьма сімома вісьмома або вісьма 
Місц. в. на п’ятьох на шістьох на сімох на вісьмох
Цілком так, п’ять або шість, відмінюються числівники дев’ять, десять, одинадцять, дванадцять, тринадцять, чотирнадцять, п’ятнадцять, шістнадцять, сімнадцять, вісімнадцять, дев’ятнадцять, кільканадцять, стонадцять, двадцять, тридцять, п’ятдесят, шістдесят, сімдесят, вісімдесят, дев’ятдесят, кількадесят, але всі вони в родов., давальн., місц. відмін. іноді вживаються з закінченням (старішим) -и: з п’ятьох душ — з п’яти (шести, семи, восьми) душ, рад і двадцятьом карбованцям — рад і двадцяти карбованцям, шістдесятьох робітників — шістдесяти робітників і т. ін. 
Складені числівники на означення сотень — двісті (не «двіста»), триста, чотириста, п’ятсот, шістсот, сімсот, вісімсот, дев’ятсот — відмінюються, розпадаючись: з двох сот душ, рад п’ятьом стам карбованцям, без дев’яти сот душ, з чотирма стами робітниками, на п’ятьох стах карбованцях і т. ін., але вживаються й без відміни закінчень: без шістсот душ, з п’ятсот людьми, на чотириста сімдесят вісім тисяч шістсот п’ятдесят дев’ятьох карбованцях ... (у таких складених числівниках відмінюється тільки останній числівник, як також і в рядових числівниках: з вісімсоттридцять п’ятим і т. ін.). 
Числівники сорок, дев’яносто (= дев’ятдесят), сто вживаються в родовому, даваль., місц. відмін. з закінченням -а: з сорока, дев’яноста, ста, а для орудного відм. вживаються форми стома, сорокома або сорокма. 
Числівники скільки, кілька, декілька, стільки, багато відмінюються як два: скількох, скільком, скількома, багатьох, багатьом, багатьма (багатьома)... 
Збірні числівники двоє, обоє, троє не відмінюються, замінюючись у непрямих відмінках формами від два, оба, три : двох, двом... 
Збірний числівник обидва, обидві або відмінюється як два: обидвох, обидвом..., або (частіше) замінюється в непрямих відмінках формами від давнього, але маловживаного тепер оба, обі: обох, обом, обома, на обох. Збірні числівники четверо, п’ятеро, шестеро, семеро, восьмеро, дев’ятеро, десятеро, одинадцятеро ... зрідка відмінюються як два: четверох, четвером, четверома, на четверох і т. ін. 
§ 47. Рядові числівники. 1. перший (перше, перша), 2. другий, 3. третій, 4. четвертий, 5. п’ятий, 6. шостий, 7. сьомий, 8. восьмий, 9. дев’ятий, 10. десятий, 11. одинадцятий, 12. дванадцятий ..., 20. двадцятий, 30. тридцятий, 40. сороковий, 50. п’ятдесятий, 60. шістдесятий, 70. сімдесятий, 80. вісімдесятий, 90. дев’ятдесятий і дев’яностий, 100. сотий, 200. двосотий, 300. трисотий, 400. чотирисотий, 500. п’ятсотий, 1000. тисячний ..., 1.000.000. мільйоновий відмінюються як прикметники. 
§ 48. Дробові числівники. 
Дробові числівники вживаються так: 
1. Коли чисельник 1, а знаменник будь-який числівник, то чисельник буде одна, а знаменник відповідний рядовий числівник жіночого роду однини: 1/2 — одна друга, 1/3 — одна третя, 1/4 — одна четверта і т. ін. Відмінюються вони як звичайні рядові числівники: ділити на одну двадцяту... 
Половина (1/2), третина (1/3) четвертина (або чвертка) відмінюються як звичайні іменники.
2. Коли чисельник 2, 3, 4, 5 і т. д., а знаменник 2, 3, 4, 5 і т. д., то чисельник буде дві, три, чотири, п’ять і т. д., а знаменник других, третіх, четвертих, п’ятих і т. д.: 5/2 — п’ять других, 2/3 — дві третіх, 3/4 — три четвертих, 4/3 — чотири третіх, 3/5 — три п’ятих, 2/7 — дві сьомих, 9/10 — дев’ять десятих і т. ін.
3. Числівники півтора (карбованця, відра), півтори (кварти), півтретя (2½), півчверта (3½), півп’ята (4½), півшоста (5½), півсьома (6½), піввосьма (7½), півдев’ята (8½)... півтораста (150), півтретяста (250), півчвертаста (350)... не відмінюються*). 
Примітка. Щодо сполучення іменників та прикметників із числівниками два, дві, обидва, обидві, три, чотири, то див. § 30 Увага. 
Про правопис прислівникових числівників, як поперше, подруге..., уперше, удруге, вдесятеро..., див. § 94. 
Про правопис числівників у складених словах див. § 21.
Дієслово § 49. 
Дійсний спосіб.
Теперішній час 
1. Особові закінчення дієслів теперішнього часу та майбутнього простого (доконаного): 
I група II група 
[е/у (є/ю)] [и/я, а (ї/я)] 
Однина 1 ос. -у (-ю) -ю, -у 
2. ос. -еш (-єш) -иш (-їш) 
3 ос. -е (-є) -ить (-їть) 
Множина 1 ос. -емо (-ємо) -имо (-їмо) 
2 ос. -ете (-єте) -ите (-їте) 
3 ос. -уть (-ють) -ять, -ать 
Увага 1. За винятком лише 4 дієслів (див. Увагу 6) усі дієслова української мови щодо особових закінчень теперішнього часу належать до І або до II групи. 
До II групи належать: 
а) Усі з дієйменником на -ити (після голосних -їти): хвалити — хвалиш, хвалить, хвалимо, хвалите, хвалять, гонити — гониш..., варити — варить..., робити — робимо..., бачити — бачиш, бачать ..., коїти — коїш*)... 
б) Деякі дієслова на -іти, -ати, -ти: веліти — велиш..., сидіти — сидиш..., кричати — кричиш..., бігти — біжиш, біжить ... Майже всі вони мають наголошене закінчення, за винятком окремих тільки дієслів: висіти — висиш, висить..., видіти — видиш, видять... мусіти (мусити) — мусиш, остогидіти — остогидить... 
Усі інші дієслова належать до І групи: пасти — пасе, пасеш…, ждати — ждеш…, горнути — горнеш..., клясти — клянеш..., чути — чуєш, чує..., знати — знає…, вішати — вішаєш..., дарувати — даруєш... До цієї ж групи належать і бороти, пороти, колоти, полоти, молоти, орати, хотіти (хочеш, хочуть, але від хтіти — хтять). 
Усі дієслова на -отати І групи, на -отіти — II: цокотати — цокочу, цокочеш, цокочуть...; цокотіти — цокочу, цокотиш, цокотять…; муркотати — муркочу, муркочеш...; муркотіти — муркочу, муркотиш...; булькотати — булькочу, булькочеш...; булькотіти — булькочу, булькотиш...; гуркотати — гуркотіти, гримотати — гримотіти... 
Примітка. Дієслова II групи з ненаголошеним закінченням у народніх говорах часто змішуються з дієсловами І групи (через те, що ненаголошені е й и змішуються), і в українській поезії трапляються такі форми, як купе, носе, робе, говоре..., замість купить, носить, робить, говорить... 
Увага 2. Щодо розподілу дієслів обох груп на підгрупи, тобто щодо визначення правил уживання в закінченнях у чи ю, е чи є, и чи ї, -ать чи -ять, то треба пам’ятати це: 
а) -є (І гр.) й -ї (II гр.) вживається тільки після голосних: дає, граєш, купуємо, яснієте..., коїть, гоїте... 
Примітка 1. Не становлять винятку ллє, ллєш..., ллють, б’є..., б’ють, в’є... в’ють..., п’є..., п’ють, бо тут перед закінченням у минулому був також голосний:... 
Примітка 2. У дієсловах І групи в 3 особі однини в народніх говорах ненаголошене -є після а (я) часто може відпадати, що вживається й у поезії: пита, співа, зна, гуля... (але не в дієсловах на -ая ти). 
б) я і ю не пишуться після ж, ч, ш, щ: біжать, кричать, душать, тріщать, біжу, кричу... 
Увага 3. У дієсловах II групи в 1 особі однини приголосні д, т, с, з змінюються на дж, ч, ш, ж, а зд, ст — на ждж, щ: водити — воджу, вертіти — верчу, возити — вожу, носити — ношу, їздити — їжджу, вимостити — вимощу... 
Також звичайно змінюються ці звуки в дієприкметниках на -ний від таких дієслів, а також у вивідних дієсловах із наростками -ува- та -а-: засуджений, кручений, вожений (возити), ношений, принаджувати, викочувати, виношувати, розкушувати, походжати, саджати... 
У віддієслівних іменниках на -ння зміна ця обов’язкова, коли перед -ння е: відродження, розходження, золочення, відношення, розгніждження, спрощення... (але водіння, возіння, носіння, крутіння ...). Див. ще § 7. 
Примітка 1. Такі форми дієслова, як сказюсь, крутю, сидю, носю, возю, розкусювати тощо, в народніх українських говорах досить поширені, і їх спостерігаємо й у красному письменстві. 
Примітка 2. Не змішувати змінне г — ж і д — дж: напруга — напружуюсь, напруження..., але ходити — ходжу, розходження і т. ін. 
Увага 4. У дієсловах II групи після губних (б, п, в, м, ф) перед я (як і перед ю) з’являється л: люблять, куплять, ловлять, ломлять (як і люблю, куплю...). 
Увага 5. Частка -ся (-сь), як і в усіх дієслівних формах, пишеться вкупі, при тім у дієсловах I групи в 3 особі однини перед -ся (-сь) з’являється -ть: беруся, берешся, беруться, береться, знається... 
Примітка. Як діялектична західньоукраїнська прикмета, трапляється в письменстві ся й перед дієсловом: ся купаві т. ін. Але вирази як ся маєш, як ся маєте цілком унатурені в літературній мові. 
Увага 6. Чотири дієслова становлять окрему групу закінченнями теперішнього часу — це їсти, бути, дати, (розпо-, відпо-...) - вісти. 
Однина 
1 ос. їм (єсьм) дам відповім
2 ос. їси (єси) даси відповіси 
3 ос. їсть є, єсть дасть відповість 
Множина 
1 ос. їмо (єсьмо) дамо відповімо 
2 ос. їсте (єсте) дасте відповісте 
3 ос. їдять суть дадуть відповідять 
Від дієслова бути звичайно вживається тільки форма є (єсть), заступаючи всі інші форми (тобто і для 1 й 2 ос. однини і для всіх трьох осіб множини); форма суть трапляється лише в книжній мові, інші зрідка і в народніх говорах і в книжній мові. 
Майбутній час 
2. Майбутній час недоконаний вживається в українській мові в таких формах: 
а) Недоконаний дієйменник + форми теперішнього часу помічного дієслова няти, що стали ніби дієслівними закінченнями, цілком злившись із дієйменниками: пектиму, пектимеш, пектиме, пектимемо, пектимете, пектимуть і т. ін. 
б) Рідше вживається недоконаний дієйменник + помічне дієслово бути : буду, будеш, буде, будемо, будете, будуть пекти і т. ін. 
Минулий час 
3. Родові закінчення для форм минулого часу: -в або .чистий пень для чоловічого роду однини, -ло — ніякого й -ла — жіночого та -ли для множини: брав, ніс, пік, стеріг, утік, брало, несло, пекло, стерегло, утекло, брала, несла, пекла, стерегла, утекла, брали, несли, пекли, стерегли, утекли... 
Передминулий час 
4. Передминулий час дієслова складається з форм минулого часу його та минулого часу від помічного дієслова бути: ходив був, була робила... 
§ 50. Наказовий спосіб. Крім форм 2 особи однини й множини для наказового способу в українських дієсловах є ще окрема форма 1 особи множини. 
Повне закінчення форм наказового способу: 
2 особа однини -и 
1 особа множини -імо 
2 особа множини -іте 
Але це закінчення в цілості вживається лише із спеціяльними стилістичними намірами (як архаїзм: ідімо, ідіте...) і тільки в частині дієслів, у звичайній же мові воно буває в скороченні: або без голосних на місці и й і, або без голосних о, е. 
-И, -ІМ, -ІТЬ 
1. Закінчення -и, -ім, -іть звичайно буває: 
а) Під наголосом: бери, берім, беріть…, печи, печім, печіть..., жив и, живім, живіть... (Також із приростком ви-: вибери, виберім, виберіть...). 
б) У дієсловах із наростком -н- після приголосного (без наголосу): крикни, крикнім, крикніть, стукни, стукнім, стукніть..., а також у таких, як підкресли, підкресліть, не скигли, скімли, скиглім, провітри... 
Скорочення И й І 
2. Майже в усіх інших дієсловах із ненаголошеним закінченням закінчення наказового способу буває із скороченням и (2 особа однини) й і (1 й 2 особи множини), а саме: 
а) Після голосних замість цих закінчень буде -й (але з -мо й -те): купуй, купуймо, купуйте, стій, стіймо, грай, граймо, грайте, ший, шиймо, шийте... 
б) Після приголосних, що надаються до пом’якшення (д, з, л, н, с, т), замість голосних и, і в закінченні лишається лише пом’якшеність тих приголосних (але з -мо, -те): сядь, сядьмо, сядьте, злазь, злазьмо, злазьте, визволь, визвольмо, визвольте, стань, станьмо, станьте, повісь, повісьмо, повісьте, трать, тратьмо, тратьте, чисть, чистьмо, чистьте… 
в) Після приголосних, що не надаються до пом’якшення (взагалі або тільки в кінці складу: б, п, в, м, ж, ч, ш, щ, р), ті и, і зовсім зникають (але з закінченням -мо, -те): не горб(ся), горбмо(сь), горбте(сь), сип, сипмо, сипте, став, ставмо, ставте, ознайом, ознайоммо (але й ознайомім), ознайомте, ріж, ріжмо, ріжте, плач, плачмо, плачте, руш, рушмо, руште, морщ, морщмо, морщте, вір, вірмо, вірте ... 
Примітка. Від дієслів їсти, - вісти наказовий спосіб їж, їжте, розповіж..., а іноді і старіші їдж, їджте, розповідж... 
Увага 1. г і к перед закінченням у наказовому способі дієслів переходять на ж, ч: лягти — ля ж, ляжмо, ляжте, бігти — біжи..., пекти — печи... 
Увага 2. Усі дієслова з наростками -ува-, -юва- мають одноманітні форми наказового способу: розказуй, просмолюй, обмірюй... 
Увага 3. Частка -ся (-сь), як і в дієсловах дійсного способу, не змінює правопису форм дієслів наказового способу: мучся, мучмося, мучтесь, траться, тратьмося, тратьтеся, виносься... 
§ 51. Дієйменник. Закінчення дієйменників -ти: ходити, пекти, ревти, нести, лізти, кинути, хотіти, мерти, жити, годувати, глибшати, пектися (пектись), годуватися (годуватись)... 
Примітка. У народніх говорах української мови є й форми скорочені, коли на закінчення -ти не падає наголос, або перед ним немає приголосного: казать, брать, хотіть... Вживаються такі форми і в красному письменстві. 
§ 52. Дієприкметник. З дієприкметників в українській мові залишились у повній мірі лише дієприкметники на -ний, -не, -на та -тий, -те, -та. 
Дієприкметники на -ТИЙ 
1. Дієприкметники на -тий бувають із тих дієслів, що мають у дієйменникові перед -ти голосний або р, що належать до кореня: кути — кутий, бити — битий, гріти — грітий, жати — жатий, відтяти — відтятий, терти — тертий... (але даний, знаний, придбаний ...). 
Дієприкметники на -НИЙ, -ТИЙ 
2. І -ний і -тий мають дієслова з наростком -н- (- ну-): кинути — кинений і кинутий, усунути — усунений і усунутий, вернути — вернений і вернутий, замкнути — замкнений і замкнутий ... Також деякі інші: колоти — колений і колотий, молоти — мелений і молотий, пороти — порений і поротий . 
Дієприкметники на -НИЙ 
3. Від інших дієслів дієприкметники мають закінчення на -ний: писати — писаний, нагуляти — нагуляний, красти — крадений, стригти — стрижений, дарувати — дарований, малювати — мальований, копіювати — копійований, сіяти — сіяний, варити — варений, купити — куплений, вразити — вражений, мостити — мощений, погасити — погашений, громадити— громаджений, вертіти — верчений... 
Увага. Від дієслів з приголосними, -и- (-ї) або -ну- перед -ти в дієйменниках дієприкметники приймають е (після голосних є) перед -ний; в дієприкметниках від інших дієслів зберігається голосний дієйменника: 
скласти — складений складати — складаний 
запрягти — запряжений запрягати — запряганий 
розгребти — розгребений розгрібати — розгрібаний 
повісити — повішений повішати — повішаний, повивішувати — повивішуваний 
виїздити — виїжджений виїжджувати — виїжджуваний 
розрізнити — розрізнений розрізняти — розрізняний, розрізнювати— розрізнюваний 
позичити — позичений позичати — позичаний 
ставити — ставлений ставляти — ставляний 
згорнути — згорнений (згорнутий) згортати — згортаний 
вигоїти — вигоєний вигоювати — вигоюваний 
Від дієслова їсти — їджений і їдений. 
Щодо одного н в дієприкметниках, то див. § 18 Увага. 
Про ж, ч, ш, дж, щ, ждж із з, т, с, д, ст, зд перед -ений див. § 49 Увага 3. 
§53. Дієприслівник. 
Дієприслівники на -чи теперішнього часу витворюються з пня теперішнього часу дійсного способу з тим самим голосним перед закінченням -чи, що й у 3 особі множини дійсного способу: беруть — беручи, кажуть — кажучи, бачать — бачачи, сидять — сидячи, виробляють — виробляю чи, вироблюють — вироблюючи, біжать — біжачи, летять — летячи, сплять — сплячи... 
Дієприслівники на -ши минулого часу витворюються з пнів минулого часу: ніс — нісши, пік — пікши, брав — бравши, купував — купувавши... 
III 
ПРАВОПИС ЧУЖИХ СЛІВ*) 
ПРИГОЛОСНІ 
Чуже Л 
§54. Чужомовне 1 в українській мові почасти передаємо як нем’яке, себто ле, ла, ло, лу, л, почасти як м’яке, себто лі, ля. льо, лю, ль. Це пояснюється головним чином тим, що чужі слова заходили до нас із різних мов, у різні часи і різними шляхами. 
Запозичення старіші, особливо до середини 19 сторіччя, більше засвоєні з нем’яким л, запозичення пізніші — з л м’яким. Точно визначити випадки з м’яким і нем’яким л неможливо. 
Нем’яке Л 
1. а) У словах грецького походження, як здавна запозичуваних з нем’яким л, звичайно пишемо ла, ло, лу, л, а також і в старих запозиченнях із інших мов: 
а) ла — атланти, Атлантійський океан, атлас, Лакедемон, лаконізм, латинський, облатка, паралакса, пластика, Платон, платонічний, протоплазма, сталактит, схоластика, фабула, фаланга, філантропія, фістула, формула, халат, шарлатан, шкатула, при чім а завжди після подвоєного л: вілла, Геллада, Сцілла; 
б) ло — аналогія, (логіка, каталог, пролог, рефлексологія...), гелоти, диплом, кілограм, колона, колонія, колос, Лондон, охлократія, пілот, талон, троглодит, філоксера, філософія, хлор, циклон, Ціклопи, при чім о завжди після подвоєного л: Бйонделло, Льонґфелло; 
в) лу — лунатизм, плутократія, Поллукс; 
г) л у кінці складу — адмірал, арсенал, артикул, бал (= відзначення, але баль = бенкет), Балкани, бокал, генерал, Далмація, журнал, ідеал, інтернаціонал, капітал, капітул, квартал, меморіял, мінерал, ориґінал, офіціял, офталмоскоп, протокол, професіонал, скандал, скрупул, Стамбул, стимул, талмуд, Тантал, титул, фалд, фалш, февдал, фінал, фурункул, Халдея і деякі інші. 
б) Сполучення le послідовно передаємо через ле (з "середнім л" — див. § 15 Увага 4): білет, галера, делеґат, електричний, Каледонія, колеґа, леґенда, лекція, Ленав, Палермо, телеграма, холера і т. ін., але див. § 71.
в) В англійських словах у кінці та перед приголосними не пишемо ь: Албіон, біл, бул, булдоґ, Велз, Вілсон, Далтон, гомрул, ґолкіпер, Джон Мілл, Мілтон, Фултон, Чарлз, Шеффілд і т. ін. 
М’яке Л 
2. В інших випадках новіші запозичення з західньо-европейських мов віддаємо м’яким л: 
а) ля — аероплян, баляда, балянс, бациля, буля (хоч старе булла), вакуоля, гіпербол я (у закінченнях -ля завсіди, окрім небагатьох винятків — див. 1аа) ґалянтерія, деклямація, заля, іслям, Калябрія, капеля, капсуля, клявіш, кляса, лябораторія, лява, лявн-теніс, ляґуна, ляж, Ля-Манш, Лямартін, ляндшафт, лятифундія, ляфет, макулятура, Маляґа, Мон-Блян, новеля, номенклятура, парлямент, плян (хоч уживається й план), плянтація, плятина, плятформа, пляц, пляцкарта, постулят, проклямація, скаля, тарантеля, флякон, флямінґо, флянеля, циферблят, шкарлятина, шляфрок; 
б) льо — бальон, бальотувати, бльокада, віольончеля, кольоквіюм, Кольомбо, кольорит, льозунґ, льокавт, Льокарно, льомбард, одекольонь (і одеколон), пльомба, сольо, фабльо, фльора, фльота, шабльон; 
в) лю — блюза, інфлюенца, Лювр, люза, люпа, металюрґія, Нібелюнґи, целюля, целюльоза, целюльоїд; 
г) ль у кінці складу — автомобіль, адюльтер, альґебра (завсіди так у початку слова, коли це арабський член), Альжір, алькоголь, альфабет (але алфавит), альхемія, асфальт, балькон, бензоль, бінокль, бухгальтер, васаль, вольт, Ґвадальківір, ґвельфи, ґольф, кальвінізм, опаль, п’єдесталь, порталь, Сенеґаль, скальд, фільтр, Цельсій і багато інших. 
Зокрема м’яким л віддаємо чуже l послідовно в комплексах — -лювати, -люція. -ляндія, -ляр, -лярний..., -лярія-, -лятор, -ляція, -льний (див. §§ 14 та 15 Увага 4), -льоз, - льоза, -льозний і в усіх вивідних від них словах: протоколювати, титулювати, революція, Ґренляндія, Естляндія, Ляпляндія, Ютляндія, циркуляр, канцелярія, реґулятор, спекуляція, капітальний, скрофульоз, целюльоза, компіляторський, маніпулянтка і т. ін. Про лі з li див. § 62. 
Чуже h — g 
§ 55. Чуже h передаємо нашим г, щождо чужого g, то в новіших запозиченнях його треба передавати через ґ, у запозиченнях же засвоєних давніше, особливо з грецької мови, віддаємо нашим г (порівн. § 54): Англія, газ, газета, гама, гегемонія, гецеалогія (логіка...), генерал, геній, географія (граматика, програма, грамофон, діяграма, графіка, грам, кілограм...), Германія, гігієна, гімназія, гіпс, градус, граф, Грузія, група, дифтонг, егоїзм, організація, педагог, Рига, трагедія, фігура й ін., але аґент, аґітація, аґроном, Араґонія, бравнінг, Брюґґе, Гамбурґ, Геґель, гідальґо, гуґеноти, Гюґо, ґарантія, Ґаронна, ґвардія, Ґвінея, Ґергард, Ґете, Ґеттінґен, ґібелін, ґірлянда, ґлявберова сіль, ґлядіятор, ґнайс, Ґольфштром, Ґранада, ґрандіозний, Ґріґ, ґума, Ґустав, дириґент, елеґантний, інтеліґент, лінґвіст, міґрація, Чікаґо і т. ін. 
Чуже Ф 
§ 56. У чужих словах пишемо ф (а не хв): факт, француз, форма, фунт, фабрика, фанатизм, фантазія, фаховий, фамілія, фундамент, фотографія, філософія, філологія, фундатор, фалшивий, фосфор, фінанси, реферат, офіціяльний, професор, реформа, Гаммерфест, Фавст і т. ін. 
Грецьке θ (th) 
§ 57. Грецьке θ (th) передаємо через т (а не через ф): не тільки театр, теологія, бібліотека, теорія, метода, а теїзм, але й патос, етер, катедра, міт, ортографія, аритметика, дитирамб, логаритм, етіопський, Пітагор, Атени, Корінт, Методій і т. ін. 
Так само: Теофан, Теодор, Теодосій, але Федір (рідше Хведір), Тимофій, Афон (рідше Атос), Хома. Та коли ці ймення відносяться до людей Західньої Европи, то теж вживаємо Тома, Теодор.
Грецьке β 
§ 58. Грецьке β у тих словах, що давно перейшли до нас безпосередньо з Візантії, передаємо через в: Вавилон, Василь, Варвара, Візантія, Віфлеєм (юдейський), херувим, символ, диявол, амвон (й амбона); але як ці слова перейшли до нас із Заходу, то пишемо їх через б: Арабія, базиліка, біблія, бібліотека, базальт, алябастер, Бакх, бакханка, бакханалія, барбаризм, барбар (і варвар), Теби, Бетлегем (в Америці). 
С — З у чужих словах 
§ 59. Грецьке σ на початку слова і між голосними передаємо через с: Софія, Василь, Настасія, філософія, софіст, теософія, просодія, семасіологія, також гексаметр, дисентерія ; але фраза, фаза, база, гіпотеза, бальзам, фізика, фантазія, Азія. 
Так само з с пишемо й такі (романського походження) слова: інтенсивний, емульсія, претенсія, університет, каруселя, але презумпція й под. 
Еспанське s між голосними, еспан. z передаємо через с: песета, Вене суеля, Вальпараїсо, Росаріо, Веляскес. 
Англійське W 
§ 60. Англійське w і перед голосними передаємо через в (а не через у): Вайлд (не Уальд), Вайт (не Уайт), Велз (не Уельс), Вітман (не Уітман), Віклеф (не Уїклеф), Вестмінстер (не Уестмінстер), ват, кіловат і т. ін. 
Неподвоєні — подвоєні приголосні 
§ 61. У чужих словах приголосні не подвоюємо: акумуляція, апарат, асимілювати, баляст, белетристика, група, жирафа, ідилічний, інтелектуальний, комуна, сума, територія і т. ін. 
Лише в окремих словах заховується подвоєння: авва, барокко, брутто, булла, ванна, вілла, галло, геєнна, донна, мадонна, манна, мотто, нетто, осанна, равві і деякі інші та звичайно (між голосними) у чужих власних назвах: Ґаронна, Шіллер, Мюллер, Ніцца, Андорра, Аннам, Едда, Мекка, Діккенс, Марокко, Аллах, Патті, Тассо, Ганновер, Страделла, Ґаллія, Ціммерман, Сієрра, Едесса, Шеффілд і т. ін. 
Примітка. Подвоєні приголосні лишаються й у всіх вивідних словах: ґалліцизм(від Ґаллія), марокканець, шеффілдський тощо, але в прикметниках перед наростком -ськ- пишемо одну приголосну: андорський, едеський і т. ін. 
ГОЛОСНІ 
Чуже і 
§ 62. Чужомовне і (у) в українській мові в одних випадках передаємо через і, в інших через и. (ія, іє, ію...) 
1. Завсіди пишемо в чужих словах і: 
а) У початку слова: історія, імперія, ідея, інститут, Італія, Ісляндія і т. ін. Пор. § 3. 
б) Після всіх пригол. перед голосн. та й, при чім чуже ia передаємо через ія, іе — через іє, iu — через ію (у загальних іменниках), але іо через — іо: матеріял, історія, копія, Азія, соціялізм, спеціяльний, мініятюрний, паліятив, амоніяк, діялекті т. ін.; авдієнція, гієна, клієнт, пієтет, Трієст і т. ін.; тріюмф, тріюмвірат, радіюс, консиліюм, медіюм, але Кіу-Сіу і т. ін.; ембріон, геліотроп, біоскоп, соціологія, аксіома, Онтаріо; критерій, радій і т. ін. 
Але іноді і перед голосними скорочується: серйозний, курйоз, бар’єр, ар’єрґард, кар’єра, прем’єр, п’єдесталь, п’єса, Ф’юме — див. іще § 68. 
в) У власних назвах (імена людей, прізвища, географ. назви) після всіх приголосних: Дізраелі, Дільман, Тільман, Тімур, Зібер, Мазіні, Мадзіні, Ціцерон, Россіні, де-Бюссі, Шіллер, Чімароза, Жід, де-Нанжі, Мікель, Філіппо, Прісціян, Ґотфрід, Едінбурґ, Едінберґ, Сардінія, Тіроль, Кастілія, Тільзіт, Бразілія, Лузітанія, Абесінія, Мессіна, Сіцілія, Ляйпціґ, Альжір, Чікаґо, Вашінґтон, Цюріх, Мадрід, Брістол, Ґібральтар, Бірмінгем, Вікторія, Гімалая, Пекін, Берлін, Мітава, Вінніпеґ, Ніцца, Піренеї, Мехіко, Хіва, Капрі, Наґасакі, Гаїті, Бріндізі, Поті, Сансусі і т. ін. (інша річ Анди, Воґези, Кордільєри тощо — тут множина). 
Винятково, як старі запозичення, з и пишемо такі слова, як Америка, Африка, Париж, Рига, Єгипет. 
Примітка. У вивідних словах від назов із і це і зберігається: вашінґтонський, абесінець і т. ін. 
г) У всіх інших випадках після б, в, г, ґ, к, л, м, н, п, ф, х (у тім числі й у наростках -ік, -іка, -ікум, -ічний...): білет, вівісекція, гігієна, кіно, ліґа, міт, нігілізм, пілот, офіціоз, архів, комуніст, утопіст, націоналіст, соціялізм, економіст, комунізм, технік, техніка, технікум, технічний, академік, академічний, публіка, тропік, тропічний, графік, графічний, бакхічний, філософічний, кубічний і т. ін. 
Примітка. Так само й у наростках при слов’янських пнях: службіст, україніст, боротьбізм і т. ін. 
Але в давніх запозиченнях и: митрополит, євангелик, єпископ, католик. Увага. Після голосних у чужих словах і передаємо через ї: Каїн, руїна, егоїст, Енеїда, прозаїк, прозаїчний, архаїзм, теїн, наївний, целюльоїд і т. ін. Але після приростків початкове і не змінюємо: поінформувати, пре історичний, заінтересувати і т. ін. Пор. § 4. 
И 
2. и в чужих словах пишемо у загальних назвах (не власних — див. 1в) після приголосних д, т, з, с, ц, ж (дж), ш, ч, р: директор, методист, методика, методичний, тип, тиран, університет, марксист, пропозиція, цифра, енциклопедія, режим, масажист, шифр, чичероне, речитатив, експеримент, терорист, математик, математичний, фізика, історичний і т. ін. 
Але в кінці слова і: жюрі, попурі, колібрі, парі, гаракірі, ефенді, мерсі. 
Примітка. Звичайно і не міняємо на и, коли воно має функціональне значіння, напр., у хемічних термінах: хлоріт (при хлорат), етін (при етен), бензіл (при бензил) і т. ін. 
Чужі ea, ua, oa, ue, eo й ін. 
§ 63. Чужі сполучення ea, ua передаємо в кінці відмінюваних слів через ея, уя: ідея, алея, епопея, Псіхея, стату я, Ґену я і т. ін., але Бенуа, Андреа, Франсуа і т. ін. В інших випадках сполучення ea, ua (франц. oi), а також завсіди ao, oa, ae, ue, oe, eo, uu, uo не змінюємо: ідеальний, дуалізм, з уав, індивідуальний, вуаль, будуар, аксесуар, експлуатація, какао, каолін, Фіґероа, боа, коаліція, фаетон, реакція, дуель, поет, дуумвірат, індивідуум, віртуоз і т. ін. 
Але: проєкт, реєстр, геєнна. Щодо ія, іє, ію, іо з чужих ia, ie, iu, io, то див. § 62. 
Грецьке η 
§ 64. Грецьке η в словах давно запозичених передаємо через и: митрополит, псалтир, Ярина, Дмитро, але в словах новозапозичених із Заходу передаємо через е: летаргія, критерій, телеграф, система, атлет, оркестра, аритметика, бібліотека, гегемонія і т. ін., а так само Атени (не Афини), етер (не ефір), амнестія (не амнистія), магнет (не магнит), хемія (і альхемія) і т. ін. 
Чуже е в початку слова 
§ 65. На початку слова е в чужих словах передаємо через е, (а не є): Европа, европейський, Евпаторія, Ефрат(не Євфрат), епідемія, епізод, евакуація, егоїзм, експеримент, етика, естетика, ефект, етнографія, енерґія, економія, екватор, Еспанія і т. ін. 
Але в давніх запозиченнях із грецької мови є: Євген, єретик(із αἱρετικός), Єгипет (із Αἴγυπτος) і деякі інші. 
Франц. eu, німецьке ö, англ. u 
§ 66. Французьке eu, німецьке ö та англійське u (останнє в закритому складі) передаємо через е: Гарфлер, Сент-Бев, Тепфер, Ґете, Шлецер, Бернс, Дефферін і т. ін.
 Франц. u, німецьке ü 
§ 67. Французьке u та німецьке ü передаємо через ю: Бельвю, бюро, б юджет, б юст, вестибюль, ж юрі, куп юра, мен ю, нокт юрн, нюанс, уверт юра, Жюль Верн, бюрґер, Д юрінґ, Д юссельдорф, Любек, Мюнцер, Шюц і т. ін. 
ГРУПИ ПРИГОЛОСНИХ ІЗ ГОЛОСНИМИ 
Апостроф у чужих словах 
§ 68. Апостроф у чужих словах пишеться: 
1. Після приголосних б, п, в, м, ф, г, ґ, к, х, р, ж, ч, ш перед йотованими голосними: мар’яж, суб’єкт, об’єкт, Барб’є, Жюр’єн де ля Ґрав’єр, К’ю, Руж’є, Клов’є, В’єн, П’ємонт, Б’юкенен і т. ін. (але не після н, д, т, л, з, с, ц — див. § 69). Перед йотованим о апостроф, розуміється, не ставиться: Бйонделло і т. ін. Див. іще § 62 та §§ 6 і 15. 
2. У таких власних іменнях, як: д’Алямбер, д’Аннунціо, д’Акоста, О’Коннель, О’Коннор і т. ін. 
НЬЙО, НЬЯ, ЛЬЄ і т. ін. у чужих словах 
§ 69. Після н, д, т, л, з, с, ц у чужих словах ставимо ь перед йотованими голосними в таких випадках, як: бульйон, мільйон, компаньйон, павільйон, медальйон, мільярд, коньяк, віньєта, альянс, марсельєза, рельєф, імброльйо, пеньюар, адьютант, адьюнкт, коньюнктура, Тальйоні, Севіньє, Тьєр, Вальян, Ґарньє, Вальядолід, Тардьє, Севілья, Мольєр, Ґотьє, Коліньї, Лявуазьє, Жюсьє й ін. Також: акомпаньювати . Але див. § 68. 
Дифтонг au, ou, eu 
§ 70. Дифтонг au й ou передаємо через ав (яв) і ов: Авґуст, Австрія, авдиторія, авдієнція, автограф, аргон авт, гавптвахта, ґлявберова сіль, льокавт, бравнінґ, павперизм, равт, фавна, Фавст (не Фауст), Гавптман, Павлі, Павльсон, Штравс, Макс Нордав, Австерліц, Гавф, Ґавс, Кавтський, Бічер-Стов, Бернард Шов і т. ін. 
Але звичайно Aye, Ауербах, Бауер, Шопенгауер, Ґебауер, Toyер, Coyер і т. ін. 
Дифтонг eu передаємо через ев: неврастенія, неврологія, невтральний, невтралітеті т. ін., але нім. eu через ой: Нойман (Neumann), Ойтінґ (Euting) і т. ін., також Фоєрбах (Feuerbach). 
Німецьке ei 
§ 71. Німецький (і голяндський) дифтонг ei в нових запозиченнях передаємо через ай, після л — яй (а не ей): Айнштайн, Айхенвальд, Вайнгольд, Гайне, ляйбґвардія, ляйтмотив, Ляйбніц, Ляйпціґ, Швайцарія, Штайнталь, Шляйхер, Фан Вайк, Фан Дайк, Райн, райнвайн, портвайн і т. ін. 
Французьке -eur, -aire тощо 
§ 72. Французькі наростки -eur, -aire в іменниках чоловічого роду передаємо через -ер: акціонер, антрепренер, ґувернер, контролер, мародер, місіонер, монтер, парляментер, партнер, режисер, резонер і т. ін. 
Так само: офіцер, інженер, але дезертир, касир, командир, кірасир. 
У згоді з латинською (а не французькою) мовою пишемо: актор, доктор, інструктор, репетитор і т. ін. (як також секретар, нотар тощо). 
Закінчення -ТР, -ДР і –ТЕР, -ДЕР 
§ 73. У закінченнях чужих новозапозичених слів пишемо -тр, -др: ареометр, барометр, гігрометр, гексаметр, діяметр, динамометр, термометр, реєстр, семестр, секвестр, театр, центр, пюпітр, і т. ін., хоч подекуди (головним чином у старіших запозиченнях) і -тер, -дер: Олександер, бурмістер, маґістер, міністер, циліндер і деякі інші. 
Г перед голосними у початку слова.
§ 74. У початку перед, голосними в чужих словах звичайно заховуємо придихове г: гарфа (частіше арфа), Геллада, гістерія, гістеричний, гомонім, гієрогліф, гіпохондрія, готель, гумор, гелоти, гагіографія, галябарда, гебраїка, галло, Ганнібаль, Гамількар, Гадріян (рим. імпер.). 
Але: історія, ангар, омар. РІД У ЧУЖИХ ІМЕННИКАХ І ВІДМІНЮВАННЯ ЇХ 
§ 75. Рід у чужих іменниках (загальних) звичайно визначається закінченням їх в українській мові, оскільки ті закінчення асоціюються з закінченнями українських іменників. Так, напр., всі іменники латинського походження на -ум (-юм) будуть чоловічого роду (в лат. мові ніякого): всенародній референдум, університетський кольоквіюм, меморандум, форум і т. ін., або такі, як декаданс, альянс, преферанс і т. ін. (хоч у франц. вони жіночого роду), бо в українській мові всі іменники з подібними закінченнями чоловічого роду. 
Деяку неусталеність щодо роду становлять лише ті іменники чужомовного походження, що кінчаються на пом’якшений приголосний, бо таке закінчення в укр. іменниках мають іменники й чоловічого й жіночого роду (кінь — тінь), або ті, що в українській мові не мають цілком сталого одного закінчення, як от: альков чи алькова. Здебільшого тільки добрий словник дасть надійну вказівку щодо роду й закінчення такого чужомовного слова. 
§ 76. Відмінюються чужі іменники так, як відповідні українські. Зокрема, відмінюються як іменники ніякого роду слова: авто, бюро, депо, кіно, мотто, пальто, піяніно, трюмо, саго, цицеро . Зовсім не відмінюються такі слова: 
1. Усі на е, є, як от: купе, неґліже, декольте, турне, кольє, Гайне, Туапсе і т. ін. 
2. Усі на і, як от: поні, комі, равві, Поті і т. ін. 
3. Усі на у, ю: какаду, кенґуру, інтерв’ю, Анжу, Лупулеску і т. ін. 
4. брутто, нетто, порто, сольо, тріо, франко, сальдо, радіо (від радіо можливо й радіом) і т. ін. 
Про власні чужі ймення, як Золя, Іпсіланді, Каподістрія, див. § 80. 
IV 
ВЛАСНІ ЙМЕННЯ ПРІЗВИЩА УКРАЇНСЬКІ ПРІЗВИЩА 
Жіночі прізвища 
§ 77. В українській мові українські прізвища звичайно відмінюються, тим то прізвища чоловічі й прізвища жіночі здебільшого розрізняються між собою закінченням, а то й окремими наростками. 
1. а) Коли чоловіче прізвище іменник чоловічого роду з закінченням на приголосний або -о (дапр., Чуб, Ніс, Шевченко), то відповідне жіноче прізвище (напр., для дружини, дочки) буде прикметник від тих іменників з наростком -ова (-ева, -ева): Ганна Чубова, Чубової, Чубовій, товаришка Носова, Шевченкова, Шевцева (від Швець), Палієва (від Палій) і т. ін.— див. § 20. 
Але, згідно з новими умовами життя, оскільки сама власниця прізвища або її батьки того бажають від таких чоловічих прізвищ її прізвище може бути і в інших формах, напр., у формі того самого іменника, звичайно, невідмінного: Ганна Чуб,. Ганні Чуб, з Ганною Чуб, товаришка Ніс, товаришці Ніс і т. ін., або з наростком -ка (для заміжніх відповідно до деяких чоловічих): Антоновичка, Антоновички... (від Антонович), Воличка (від Волик) і т. ін. 
Примітка. Із цих форм жіночих прізвищ від чоловічих лише одна може бути за прізвище, оскільки людина повинна мати стале прізвище, змінити ж своє прізвище жінка може на загальних підставах. 
б) Коли чоловіче прізвище прикметник (звичайно чоловічого роду), то жіноче (для дружини й дочки) прізвище буде той же прикметник жіночого роду, напр.: 
Чоловік (батько): Жінка (дочка): 
Степовий Степова 
Задорожній Задорожня 
Гаврилів Гаврилова 
Ковалів Ковалева 
Палієв Палієва 
Кузьмин Кузьмина 
Надіїн Надіїна 
Примітка. Перед закінченням -ський у прізвищах часто бувають наростки -ов-, -ев-, -єв-, -ів-, -їв-: Соколовський, Котляревський, Гаєвський, Зіньківський, Чугуївський і т. ін. Із цих наростків норму для української мови становлять -ів-, -їв-, а решта з’явилась головним чином підо впливом польської або російської мови. Взагалі ж закінчення -овський, -евський, -євський в українських прізвищах припускаються. 
в) Коли чоловіче прізвище іменник із закінченням на -а, -я, то таке саме прізвище буде і жіноче (для жінки або дочки), напр.: Іван Малинка, з Іваном Малинкою і т. ін. і Ганна Малинка, з Ганною Малинкою і т. ін., хоч, знов же з бажання власниці прізвища або її батьків, від таких прізвищ жіноче прізвище може бути і в формі прикметниковій на -ина (-їна): Малинчина, Малинчиної..., Гамаліїна (від Гамалія) і т. ін. — див. § 20. 
Чоловічі прізвища 
2. а) Коли жіноче прізвище прикметник на -ова (-ева, -єва) або -ина (-їна), то чоловіче прізвище від нього буде або той іменник, що з нього походить прізвище-прикметник, напр., коли вона звалась Морозова, для сина її або чоловіка буде прізвище Мороз, Андрієнкова — Андрієнко, Шевцева — Швець, Сивошапчина — Сивошапка і т. ін.— порівн. 1а і 1в, або, з бажання власника прізвища чи матері його, прикметник на -ів (-їв), -ин (-їн): Морозів, Андрієнків, Сивошапчин і т. ін., при тім тільки так, коли жіноче прізвище на -ова (-ева, -ева), -ина (-їна) в основі має чоловіче ймення (Петро, Іван, Кузьма і т. ін.), напр., син Петрової буде Петрів (а не Петро), Іванової — Іванів, Кузьминої — Кузьмин і т. ін. 
б) Коли в жінки (матері) за прізвище править інший прикметник жіночого роду, то чоловіче прізвище буде той самий прикметник із закінченням чоловічого роду (для чоловіка або сина), напр.: Степова — Степовий, Чернявська — Чернявський і т. ін. — порівн. 1б. 
в) Іменникові жіночі прізвища на -а, -я залишаються без зміни, переходячи на чоловіка чи сина, напр.: Оксана Майборода — Іван (чоловік чи син її) Майборода і т. ін.— пор. 1в. 
Як відмінюються прізвища 
§ 78. Чоловічі прізвища з прикметниковими закінченнями на -ів, -їв, -ин, -їн відмінюються почасти як прикметники, а почасти як іменники, напр.: 
Однина 
Наз. Гаврилів Бутвин 
Кл. ф. Гаврилів Бутвине 
Род. Гаврилова (не Гаврилового) Бутвина
Дав. Гаврилову (не Гавриловому) Бутвинові 
Знах. Гаврилова (не Гаврилового) Бутвина 
Орудн. Гавриловим Бутвином 
Місц. при Гаврилову (або Гаврилові) при Бутвині (або Бутвинові) 
Множина (для всіх родів) 
Наз. – Кл. Гаврилови (не Гаврилові) Бутвини (не Бутвині) 
Род. Гаврилових Бутвинів 
Дав. Гавриловим Бутвинам 
Знах. Гаврилових Бутвинів 
Орудн. Гавриловими Бутвинами 
Місц. при Гаврилових при Бутвинах 
Усі інші українські прізвища відмінюються як звичайні слова; прикметникові — як прикметники, іменникові — як іменники, напр.: Марія Петрова, у Марії Петрової, з Марією Петровою і т. ін., Іван Лободюченко, Івана Лободюченка, з Іваном Лободюченком, Іванові Петровичеві (Петровичу) Лободюченкові і т. ін. 
РОСІЙСЬКІ Й ІНШІ СЛОВ’ЯНСЬКІ 
ПРІЗВИЩА 
§ 79. Найважніші правила щодо правопису російських, білоруських, польських; чеських та інших слов’янських прізвищ такі: 
Апостроф і Ь перед Є, Я, Ї, Ю 
1. Апостроф ставимо після тих самих приголосних, що і в українських словах (див. § 6), після ж н, д, т, л, з, с, ц перед перед йотованими голосними зберігаємо ь: Зінов’єв, Прокофьев, Юр’єв, Лукьянов, Ульянов, Полозьєв, Дьяконов і т. ін. 
Перед йо, звичайно, апострофа не ставимо: Воробйов, Соловйов. 
Примітка. Сполучення пом’якшених губних із голосними в таких прізвищах, як Вяльцева, Пясецький, Пяст, пишемо без апострофа. 
Ґ — Г 
2. Російське, сербське, болгарське г, польське й ін. g передаємо українським ґ, чеське h, білоруське г — українським г: Турґєнєв, Ґастєв, Неґош, Ґловацький, Яґіч і т. ін., але Гавлічек, Баїдановіч і т. ін. 
-СЬКИЙ, -ЦЬКИЙ 
3. Закінчення російських прізвищ -ский, -цкий, білор. -скі, -цкі, польських -ski, -скі, чеських -sky, - cky передаємо українськими -ський, -цький: Карський, Троцький, Кринський, Палацький (Palacky) і т. ін. 
Але російські прізвища на - ской, -цкой так і передаємо: Донской, Трубецкой (Донского...). 
-ІЧ, -ІН, -ІК, -ИЧ, -ИН, -ИК 
4. Закінчення російських прізвищ -ич, -ин, білоруських -іч, польських -icz, сербських -іс, чеських -ік тощо передаємо через -іч, -ін (-їн), -ік: Засуліч, Яґіч, Міцкєвіч, Караджіч, Пушкін, Чаплиґін, Державін, Ленін, Пипін, Софіїн, Ільїн, Льосік, Гавлік, Славік і т. ін. 
Але після ж, ш в російських прізвищах, звичайно, -ин: Ґаршин і т. ін. 
-ЕК 
5. Закінчення -ек пишемо в таких слов’янських прізвищах, як Їречек (Їречка), Гавлічек і т. ін. 
-ОВ, -ЄВ, -ЕВ 
6. Закінчення російських, болгарських прізвищ -ов (-ёв, -ьов) та -ев передаємо через -ов (-ьов, -йов) та -єв, -ев: Крилов, Плетньов, Хрущов, Чернишов, Пуґачов, Муравйов, Некрасов, Татіщев, Цонев, Мірчев, Аракчеєв, Порфір’єв, Князєв, Ґолубєв і т. ін. 
-ИЙ, -И 
7. Закінчення прикметникових російських прізвищ -ый, -ий передаємо українським -ий: Бєлий, Ґорький і т. ін., білор. -ы, польськ. -у, чеськ. -у звичайно через -и: Гартни, Бяли (пол.), Біли (чех) і т. ін. Примітка. Російські закінчення -ой так і передаємо: Толстой, Полєвой і т. ін., змінюючи їх як прикметники (Толстого...), як і інші (Бялого...). 
Є — Е, І — И 
8. Російське й білоруське -е, польське -іе в м’яких складах здебільшого передаємо українським є, особливо під наголосом, напр.: Бєдний, Рєпін, Грибоєдов, Авдєєв, Рилєєв, Турґєнєв, Нєдзєльський і т. ін., але також і українським е у прізвищах, що відповідають українським, напр.,: Воскресенський, Веселовський, Преображенський, Плетньов, Петров, Третьяковський і т. ін. 
Аналогічно передаємо й російське и, польське тощо і: Радіщев, Чіріков, Нікітін, Міклошіч, Міцкєвіч, Пілсудський і т. ін. хоч Данилевський, Малиновський, Васильєв і т. ін. 
ЧУЖОМОВНІ НЕ СЛОВ’ЯНСЬКІ ПРІЗВИЩА 
§ 80. Щодо правил написання в українській транскрипції чужомовних (не слов’янських) прізвищ, то їх треба шукати в розділі «Правопис чужих слів» (див. §§ 54 — 76). 
Відмінюються чужі прізвища в українській мові тільки чоловічі і то лише тоді, коли вони закінчуються на приголосний: Гартман, Шекспір, Павль і т. ін. — Гартманом, Шекспіра і т. ін. При жіночих же йменнях вони звичайно невідмінні: Роза Люксембурґ — без Рози Люксембурґ і т. ін. 
Чужомовні прізвища з закінченням на голосний звичайно не відмінюються й при чоловічих іменах: Паґаніні, Мірабо, Гайне, Ґете, Стенлі, Золя, Реклю, Коцебу і т. ін., навіть на -а здебільшого не відмінюються: Бора, Борджа, Бенуа і т. ід. 
ГЕОГРАФІЧНІ НАЗВИ УКРАЇНСЬКІ ГЕОГРАФІЧНІ НАЗВИ 
§ 81. Українські географічні назви взагалі треба віддавати на письмі в їх народньоісторичній формі, напр.: Берестя (а не Брест-Литовський), Ромен(а не Ромни), Прилука (а не Прилуки), Лубні (а не Лубни), Вовча (а не Вовчанськ), Санджар(а не Сенжари), Замостя, Миропілля, Рівне, Підкарпаття, Поділля, Ковеги (а не Ков’яги), Підгірна, Вінниця, Чернігів, Галичина, Прип’ять і т. ін. 
Зокрема щодо закінчень в українських назвах міст і селищ, то треба додержуватися таких правил: 
-ІВ, -ІВКА, -ІВСЬКИЙ 
1. У назвах міст уживаємо тільки наростка -ів, а не -ов (після голосних та, звичайно, -їв): Харків, Львів, Крилів, Золочів, Рогачів, Хвастів, Седнів, Бердичів, Уланів, Хмелів, Київ, Чугуїв, Миколаїв, Зміїв, Мліїв і т. ін. У відкритих складах твердих пнів -ов-, у всіх інших -ев- (після голосних -єв-): Харкова, Золочеву, у Рогачеві і т. ін. — див. § 20. 
Відмінюються такі назви як звичайні іменники: під Харковом, за Чугуєвом і т. ін. 
У назвах слобід і станцій закінчення -івка (після голосних та ‘-ївка): Карпівка, Карлівка, Попівка, Оленівка, Левківка, Горлівка, Вербівка, Кахівка, Миколаївка і т. ін. У сполученнях із іншими наростками також здебільшого буває наросток -ів (-їв), напр.: Петрівський (хутір), Ільківський, Андріївський, Павлівське (село), Василівське, Миколаївська (слобода), Озівське море і т. ін., хоч Покровська (слобода) і деякі інші. 
-СЬКЕ, -ЦЬКЕ 
2. Назви міст кінчаються на -ське, -цьке (а не -ськ, -цьк): Волочиське, Старобільське, Пинське, Зінов’ївське, Луцьке і т. ін. 
Відмінюються такі назви як прикметники: із Старобільського, під Волочиським і т. ін. 
-ОВА, -ИНА, -ОВЕ, -ИНЕ, -ІВ, -ИН 
3. Назви станцій і селищ кінчаються на -ова, -ева, -ина, або -ове, -еве, -ине, або -ів, -ин за місцевою вимовою (а не -ово, - ево, -ино): Шляхова, Демурина, Сталіне, Синельників, Виповзів, Святошин і т. ін.; на -а відповідно до російських на -ая: Лозова, Весела, Попасна і т. ін. Відповідно до російських назов на -ое вживаються закінчення на -е (-є): Погоріле (село), Кругле, Копане, Красне, Жовте, Веселе, Підгороднє і т. ін. 
Усі такі назви, крім тих, що на -ин (див. 5), відмінюються як звичайні прикметники: з Лозової, у Погорілому і т. ін. 
-ПІЛЬ 
4. У назвах міст закінчення - піль (а не -поль): Тернопіль, Ольвіопіль, Мелітопіль, Томашпіль, Олександропіль, Вишнопіль, Ямпіль і т. ін., але у відкритих складах, звичайно, -пол-: з Тернополя, під Ольвіополем і т. ін. 
-ИН 
5. Назви на -ин (Кобрин, Чигирин, Гайсин і т. ін.) відмінюються як іменники: з Кобрина, під Чигирином, Гайсином і т. ін.
СЛОВ’ЯНСЬКІ ГЕОГРАФІЧНІ НАЗВИ 
§ 82. Російські, польські, чеські й інші слов’янські географічні назви передаємо аналогічно до слов’янських прізвищ (див. § 79), напр.: 
1. Калуґа, Беоґрад, Разґрад і т. ін., хоч більш засвоєні із г: Волга, Новгород тощо. 
2. Скопін, Бжезін, Колін, Землін, Дубровнік, Уґліч, Лятовіч, Требіч і т. ін. 
3. Саратов, Осташков. Авґустов, Цеханов, Ґрабов, Ґєлчев, Брудзев, Ґєльньов, Сміхов, ІОр’єв, Тамбов, Балашов і т. ін. 
4. Курськ, Томськ, Сімбірськ, Троїцьк, Вітебськ, Мєнськ, Ґлуськ (польське Głusk), Плоцьк, Конськ (польське Końsk), Каменськ, Єдлінськ, Липськ і т. ін. 
5. Пулково, Ртіщево, Іваново, Тирново, Сараєво, Нікуліно і т. ін. (відмінюються як іменники: з Пулкова, під Пулковом і т. ін.). 
6. Юр’євєц, Єлєц, Повєнєц, Болєславєц, Старіца, Бжезніца, Подґоріца, Маріца, Струміца, Столац, Шабац, Ловац і т. ін. 
7. Пєнза, Мєзєнь, Вєтлуґа, Нєсвіж, Рибінськ, Жіліна, Братіслава і т. ін., хоч Петрозаводськ, Челябінськ і т. ін. 
8. Географічні слов’янські назви, що вживаються тільки у множині, віддаємо відповідними українськими: Кімри (рос. Кимры), Боровичі (рос. Боровичи), Кошиці (ч. Košice), Домбровиці (п. Dąbrowice), Біскупиці, Бялобжеґи і т. ін. 
9. Російські географічні назви на пом’якшені губні, шелесні або р передаємо з ь: Обь, Пєрмь, Кємь, Кєрчь, Твєрь і т. ін. відмінюємо як відповідні українські іменники: над Об’ю, до Твєрі і т. ін. 
10. Описові географічні назви при потребі перекладаємо: Північна Двіна (Северная Двина), Льодовий океан (Ледовитый океан), Фінська затока (Финский залив) і т. ін.*). 
ЧУЖОМОВНІ НЕ СЛОВ’ЯНСЬКІ ГЕОГРАФІЧНІ НАЗВИ 
§ 83. Чужомовні неслов’янські географічні назви передаємо на загальних основах, визначених у розділі «Правопис чужих слів» (§§ 54 — 76), але до того слід додати, що оскільки які чужомовні географічні назви ще не мають в українській мові сталих графічних форм, то їх треба транскрибувати по можливості з автохтонних (тубільних) назов, а не з сторонніх джерел**), напр., Маніля (а не Манілья), Тегран (а не Тегеран), Тічіно (а не Тессін), Лісбона (а не Ліссабон), Льєж (а не Люттіх), Мехіко (а не Мексіка) і т. ін. 
V 
ПУНКТУАЦІЯ ТА ІНШІ ПОМІЧНІ ПРИ АЛЬФАБЕТ! ЗНАКИ Й НОРМИ УЖИВАННЯ ЇХ КРАПКА [.] 
§ 84. 1. Крапка ставиться в кінці речення-розповіді, а також у кінці інших (більших чи менших) словосполучень і слів, коли їх треба читати з інтонацією речень-розповідей (обниження голосу в кінці й павза): 
А я ходжу. Рівним, розміреним кроком, через усю хату, з кутка в куток. З кутка в куток. Я не чую своїх ніг, не керую ними, вони носять мене сами, мов заведений механізм, і тільки голова моя, мов павук павутиння, снує мереживо думок. (М. Коцюбинський). 
Примітка. З декоративною метою на обгортках книг, на вивісках тощо після написів крапки часто не ставлять.
2. Крапка ставиться як знак недокінченого на письмі (звичайного, відомого) слова, при чім в середині слова скорочуються Тільки на приголосних: 5 м. (метрів), 4 карб. (карбованці), і т. ін. (таке інше).
3. Крапка ставиться після цифр, коли вони визначають рядові числівники: 1. раз (= 1- ий раз або перший раз) і т. ін. 
ЗНАК ОКЛИКУ [!] 
§ 85. Знак оклику ставиться в кінці речення-оклику, а також і інших (більших чи менших) словосполучень і слів, коли їх треба читати з інтонацією речень-окликів (підвищеним голосом): Так! Я буду крізь сльози сміятись! (Л. Українка). Земле! Як тепло нам із тобою! (М. Рильський). 
Примітка. Підвищена супроти звичайної окликової інтонації окликовв. інтонація віддається знаками !! або й !!! 
ЗНАК ПИТАННЯ [?] 
§ 86. Знак питання ставитися в кінці речення-питання, а також інших (більших чи менших) словосполучень і слів, коли їх треба читати з інтонацією речень-питань (дуже підвищеним голосом на одному слові): 
Так ти кажеш, Що бачив криницю Москалеву? Що ще й досі Беруть з неї воду? (Т. Шевченко). 
Примітка 1. Підвищена супроти звичайної питальної інтонації питальна інтонація віддається знаками ?? або й ??? 
Примітка 2. Складна інтонація оклику-питання віддається знаками !? або ?! 
КОМА [,] 
§ 87. 1. В межах речення: 
а) Кома ставиться поміж однорядними членами речення, тобто такими, що вимовляються однаковим типом тону з протягом і запинками поміж ними: 
Гнуться, гнуться, гнуться верби. (О. Олесь). 
Гармидер, галас, гам у гаї. (Т. Шевченко). 
Витанцьовують, сміються дзвінко, дзвінко молотки. (М. Хвильовий). 
І вперше очима іншими поглянув на небо, на землю, на себе. (П. Тичина). 
Затремтіло щось людське, м’яке в старім серці пророка. (Ів. Франко). 
Якщо поміж однорядними членами речення є сполучник і (й) або та (= і), то коми поміж ними не ставиться; коли сполучники ці повторюються, то кома ставиться або ні як до вимови; коли ж і або та вживаються більш двох разів між однорядними членами речення, то кома ставиться: 
А десь гармати б’ють тривожно і невпинно. (В. Сосюра). 
Наносили землі та й додому пішли. (Т. Шевченко). 
І там, і тут, і скрізь погано. (Т. Шевченко). 
Перед іншими сполучниками (а, аж, але, або, ба, бо, та (= але), то, то й, чи, ні, хоч, як тощо) майже завжди ставиться кома, як того вимагає вимова: 
Нехай ні жар, ні холод не спинить вас. (Ів. Франко). 
Душею він дитя, хоч голову схилив. (Ів. Франко). 
Били, а не вчили. (Т. Шевченко). 
Як не їв, то й не облизуйся. (Нар. присл.). 
А дядько летить, аж спотикається. (С. Васильченко). 
Село, наморене то бійкою, то дивовижею, втихомирилось: ніде ні крику, ні гуку. (П. Мирний). 
Родився на Підгір’ї, ба і ріс в Підгір’ї. (О. Федькович). 
б) Відокремлені (голосом) члени речення відділяються комами: 
А хто ж, могутній, заборонить встати й нам од сна? (Г. Чупринка). 
Щоб нас, безборонних, скеля не давила. (В. Ґренджа-Донський). 
По дворах, навантажені всяким збіжжям, стоять вози, готові в дорогу. (С. Васильченко). 
Ясне сонце, тепле й приязне, ще не вспіло наложити палючих слідів на землю. (П. Мирний). 
На самому краю села, од вигону, стояла невеличка хатка, вікнами на широкий шлях. (П. Мирний). 
в) Прикладка відділяється комами, якщо вимовляється тоном відокремлених членів речення: 
Та й йому, Климові, на старість добре б було. (С. Васильченко). 
Там жайворонок, лірник одинокий, зайняв відрадну серцю вишину. (П. Куліш). 
Прикладка з сполучними словами або, чи, тобто, як от (от як) завсіди відділяється комами: Глитай, або павук. (М. Кропивницький). 
г) Вставні слова (не зв’язані з членами речення) здебільшого відділяються комами: 
А під лісом край дороги, либонь, курінь мріє. (Т. Шевченко). 
Ви десь, мабуть, не з наших сіл. (П. Тичина). 
Звичайно, крадене. (Т. Шевченко). 
Вставні слова з ознаками речення (дієслово, назовний відмінок іменника) завсіди відділяються комами: 
Прийшлось сусідові, мовляв, хоч сядь та й плач. (Є. Гребінка). 
В недолі, кажуть, звільна час минає. (Ів. Франко). 
Між ними, звісна річ, і Антонович. (С. Єфремов). 
ґ) Кличні форми іменників із залежними від них словами виділяються комами (коли не знаком оклику —див. § 85): 
Хлюпни нам, море, свіжі лави! 
О земле, велетнів роди! (П. Тичина). 
Тісніше станьте, сильні духом, під прапором одним. (П. Тичина). 
д) Вигукові слова виділяються комами (коли що не знаком оклику —див. § 85): 
Гей, рубали ворогів та по всіх фронтах! (П. Тичина). 
О, не втечеш ти нікуди без мене. (О. Олесь). 
Примітка. Коли вигукові слова тісно в’яжуться (у вимові) з дальшими словами, то й комою не розділяються (див. приклад під ґ). 
е) Дієприслівникові сполучення виділяються комами, бо вони звичайно й вимовою відокремлюються: 
А сам, вернувшися в будинки, своє лахміття позбирав. (Ів. Котляревський). 
Не спитавши броду, не лізь у воду. (Нар. присл.). 
Також після сполучників, коли вони відносяться не до дієприслівникових словосполучень, останні виділяються комами: 
Прислухались і, не вірячи сами собі, одхиляли сінешні двері. (М. Коцюбинський). 
Але комами не виділяються дієприслівникові словосполучення в таких випадках, як: 
Те ж він сказав і повернувшись із школи. 
Не виділяються звичайно й дієприслівники без додаткових слів: 
Співають ідучи дівчата. (Т. Шевченко). 
Примітка. Коли підмет буває поміж членами дієприслівникового сполучення, то кома ставиться лише в кінці сполучення, як того вимагає вимова: 
Розбивши вітер чорні хмари, ліг біля моря одпочить. (T. Шевченко). 
2. Поміж реченнями: 
а) Речення від речення при всякій вимові й інтонації відділяється комою, коли не іншим знаком (див. §§ 84, 85, 86): 
Заспівають на колишній голос кобзарі, і затужать у розпуці матері. (В. Поліщук). 
І день іде, і ніч іде. (Т. Шевченко). 
Сичі в гаю перекликались, та ясен раз-у-раз скрипів. (Т. Шевченко). 
І світає, і смеркає. (Т. Шевченко). 
б) Додаткові підрядні речення з характерним підвищенням голосу на кінці головного й павзою перед сполучними словами (бо, аж, хто, що, щоб, де, коли; відкіля, як, який та ін.) відділяються комою, як також і тоді, коли підрядне речення стоїть перед головним:
 І спішить туди, де дніє. (Ів. Франко). 
Квартири їхньої добре не знають, бо вони недавно переїхали сюди, а коли побачать замкнені віконниці, то подумають, що дім порожній. (М. Коцюбинський). 
Щоб жити, він життя і волю власну й силу за хліба кусник продає. (Ів. Франко). 
Що робив, те робив я до краю. (Б. Грінченко). 
Я це зробив тому, що інак не міг виїхати. 
Я це зробив, тому що інак не міг виїхати. 
в) Неповні речення з сполучниками мов, немов, наче, неначе, ніби, як, ніж, буцім, що (= наче) виділяються комами: 
Дощ по листі, як спогад, шумить. (М. Рильський). 
Над містом, зойки і плачі, немов з перини пір'я. (П. Тичина). 
Над товстими, як у негрів, губами стирчали руді вуси. (Ів. Нечуй-Левицький). 
СЕРЕДНИК [;] 
§ 88. Середник ставиться поміж поширеними реченнями або поширеними частинами речення як знак менший за крапку й більший за кому (див. §§ 84 і 87): 
З неба, як розтоплене золото, ллється на землю блискучий світ сонця; на ланах грає соняшна хвиля; під хвилею спіє хліборобська доля... Буяє вона вгору; зеленіє, як рута... Легенький вітрець подихає з теплого краю; перебігає з нивки на нивку, живить, освіжає кожну билинку... (П. Мирний). 
ДВОКРАПКА [:] 
§ 89. Двокрапка звичайно ставиться після речення перед чужими словами або поясненням як знак ніби не зовсім докінченого речення-розповіді (з дещо меншим супроти крапки обниженням голосу, павзою й характерною інтонацією недокінчення). 
Пишуть двокрапку й після будь-якого слова в реченні, коли треба означити таку саму інтонацію: 
Стрепенулась зграя, закричала біла: „Тут гниле повітря, тут вода гнила!" (О. Олесь). 
За скелями починало ясніти: світало вже. (С. Васильченко). 
Мені все сниться: сонце, співи і ви, і день весняний. (П. Тичина). 
Благословенні: матерія і просторонь, число і міра. (П. Тичина). 
Більше логічне значіння двокрапки в таких випадках, як: 
Ах! що зрівняється з мукою тою: жити на людях зовсім самотою? (А. Кримський). 
РИСКА [–] 
§ 90. Риска ставиться поміж реченнями й членами речення (в середині речення), коли треба відзначити дуже піднесений і раптом обірваний голос між ними й довгу павзу. Часто це буває, коли в реченні пропускається якесь слово. 
Рисками виділяються й відокремлені та вставні слова й речення, коли вони різко відокремлюються голосом: 
Книга — морська глибина. (Ів. Франко). 
Замість квіток — шаблі, списи виблискують в долині. (П. Тичина). 
І хоч не раз — признаюся — ставати 
Я на котурни моднії любив, 
Але тепер… (М. Рильський). 
А за ґратами та замками стиха шуміло — гула там підборкана молода сила. (С. Васильченко). 
Див. іще § 93 Примітка. 
ДУЖКИ [()] 
§ 91. У дужки беруться вставні слова, словосполучення й речення, коли що їх треба читати обниженим тихим голосом і прискорено (також уваги, підзаголовки, пояснення): 
І гавкає Рябко, щоб москалі (а їх тоді було до хріна на селі), щоб москалі, мовляв, не вбрались до комори. (П. Гулак-Артемовський). 
В Західній Україні (Галичині) звісні кілька випадків такого похорону, але вже без могильних насипів (такі звісні й далі в Західній Европі). (М. Грушевський). 
КРАПКИ [...] 
§ 92. Крапки ставляться на місці перерваної або недокінченої мови: 
Музики... танці... і Бердичів... кайдани брязкають… Москва... бори, сніги і... Єнісей... (Т. Шевченко). 
Примітка. Коли наводять цитату з середини речення чи уступу, то крапки ставлять перед цитатою. 
ЛАПКИ [„ “] 
§ 93. В лапки береться: 
1. Чужа пряма мова, при чім крапка ставиться після лапок, інші знаки (!?...) перед лапками. У перерваній вставним реченням чужій мові лапки ставляться лише в початку й на кінці:
 І сон-трава не проспала, словечко сказала: „Він з дурною головою не має покою“. (Л. Глібів). 
Альта плаче: „Тяжко жити. Я сохну, сохну...“ (Т. Шевченко). 
„Хай чабан — усі гукнули — за отамана буде!“ (П. Тичина). 
Примітка. Коли записується розмова двох чи більш осіб, то лапок звичайно не пишуть, а мову однієї особи від других відділяють рискою. 
2. Власні назви літературних творів, фабрик, пароплавів тощо, особливо коли треба відзначити ті слова як власні: На сімнадцятому році Марко прочитав „Кобзаря“. (Б. Грінченко). 
3. Ті слова, що їх не вважають за свої, як от наведення з книг, іронічні вирази, малопоширені новотвори: 
А „патріот, убогих брат“ дочку й теличку однімав у мужика. (Т. Шевченко). 
Зграї гарпій проклятих, що звуться „навіщо“, „куди“, мою душу жеруть. (М. Вороний). 
Примітка. У наведеннях тощо можна ставити й спрощені лапи , ’  навіщо. 
РОЗДІЛКА [-] 
§ 94. Розділка (дефіс) в знак проміжного письма між письмом нарізно й укупі. З розділкою пишуться: 1. Складені слова типу селянин-незаможник, дівич-вечір, багат-вечір, люби-мене, кінець-кінцем, сяк-так, вряди-годи, будь-що-будь, раз-у-раз, помалу-малу, одним-одна, хліб-сіль, батько-мати, сам-самісінький, сумний-невеселий, грає-виграває, білий-білий, дзвенить-сміється, Австро-Угорщина, Чехо-Словаччина, соціяльно-економічний, робітничо-селянський і т. ін. 
Примітка 1. На випадок сумніву щодо напису складеного слова (вкупі чи з розділкою) добре оглядатися на наголос: коли складене слово вимовляється з одним наголосом, то це вказує на тісний зв’язок частин, і писати таке слово слід укупі. Коли ж у складеному слові два наголоси, то й писати його краще з розділкою, напр.: першорядний, красномовний, жовтогарячий, золотоверхий, але сільсько-господарський, архітектурно-будівельний, історично-філологічний і т. ін. 
Примітка 2. не звичайно пишеться окремо, коли що значить заперечення, або (зрідка) вкупі, якщо увіходить у склад слова: ненавидіти, необачний, знестяму, знехотя, невже, неволя, неохайність, нелюб, нерухомо, нещодавно, нездужати, недобрий, немає (прислівн.), але не має (дієслово), недобачати ("недобачаю трохи "), але не добачати ("не добачаю в цім, помилки ") і т. ін. 
2. Приростки в таких випадках: 
а) По-нашому, по-вашому, no-своєму, по-німецькому, по-п’яному, по-дурному і т. ін. 
б) З-над, з-під, з-поміж, з-за (із-за), з-попід, з-посеред (але поміж, поза, попід, понад, поперед, посеред, задля, заради). 
Примітка 1. В інших випадках з, по, в, під... вживаються то як прийменники (з білою, по хаті...), то як приростки ( з дієсловами й прислівниками). Отже треба писати: зокрема, почасти, попросту, заввишки, відколи, відтоді, відразу, уперше, удруге, вдесятеро, удвоє, віднині, дотепер, відсьогодні, понині, надовго, згорда, змалку, згрецька, знімецька, стиха і т. ін. 
Щодо розрізнення прислівників та іменників з прийменниками, себто таких написів, як укупі (прислівник) і у купі (іменник), насилу — на силу, додому — до дому, спочатку — з початку, догори — до гори тощо, то треба брати на увагу таке: коли відчувається, що в подібному сполученні іменник загубив первісне значіння (особливо матеріяльне), то це вже буде прислівник (тобто прийменник тут уже буде приростком), напр., підняв голову догори — під’їхав до гори, жили ми тоді вкупі — їжаки жили в купі хмизу, він насилу дійшов до хати — не покладайся на силу, повернувся з Німеччини додому (не значить обов’язково «дім») — підійшов до дому (тобто «до хати»), спочатку я нічого не розумів — спочатку вересня іде дощ . 
Яскравою ознакою іменника з прийменником супроти схожого прислівника виступає те, що з іменником можуть в’язатися додаткові слова, напр., під’їхав до гори — під’їхав до крутої гори, підійшов до дому — підійшов до дому свого сусіди і т. ін. 
У сумнівних випадках краще писати окремо: не до смаку і т. ін. 
Примітка 2. Разом пишуться приростки у таких прислівниках, як поперше, подруге, потретє... (але по-1, по-2...).
3. Деякі інші формальні слова (частки): ось-як, ін-як, он-як, от-як, ось-який, ін-який, от-який, будь-який. 
Примітка. Але разом треба писати аби-, - будь, -небудь, де-, як-, що-, -що: абихто, абищо, абиде, абикуди, абиякий, хтобудь, щобудь, кудибудь, хтонебудь, денебудь, дехщо, декотрий (див. § 45), якнайкращий, щонайдужчий, щодня, щороку, щомісяця, щонеділі, абощо, тощо, покищо і т. ін. 
Навпаки, окремо питомо бо, но, таки, то, же (ж), би (б) в таких випадках, як: ідіть бо, кажи но, там таки, він би то, казали б то, казав ж e, казали ж і т. ін., хоч разом у таких словах: отже, адже, майже, ніже, теж (сполучник, не плутати його з займенником те ж), також (прислівник так же), авжеж(не плутати з а вже ж), атож, (не плутати з а то ж), тож, отож, бож, абож, аніж; аби, себто, цебто, тобто, щоб (сполучник, не плутати його з займенником що б), якби (спол., не плутати його з прислівником як би), якщо, ніби, нібито, щодо, щождо.
4. Українські закінчення до неукраїнських слів, у таких випадках, як із Przegląd-a Polsk-ого, у Times-i і т. ін. 
ЗНАК НАГОЛОСУ [`] 
§ 95. Знак наголосу треба ставити тоді, коли слово може вживатися з двома наголосами, міняючи своє значіння: Ми сходили на гору. — Ми сходили на гору. Слід ставити знак наголосу й на маловідомих словах, як наприклад, на льокалізмах. 
ЗАГАЛЬНА УВАГА ДО РОЗДІЛОВИХ ЗНАКІВ 
§ 96. Вже з накреслених правил уживання розділових знаків не раз було видно, що правила ці часто базуються на суб’єктивних підставах, що часто в тій самій фразі може бути то кома, то середник; то двокрапка, то риска; то в комах якесь слово, то без них і т. ін.
Отже таким чином і не всі ці правила в усіх подробицях являються загальнообов’язковими. 
Це, треба мати на увазі, видаючи чужі твори, особливо поетичні, де пунктуаційний суб’єктивізм авторів повинен стояти вище за правописний педантизм. 
ЯК ПЕРЕНОСИТИ СЛОВА 
§ 97. Переносити з рядка в рядок можна кожен склад або групу складів: о-бід, на-дія, наді-я, сно-вида, снови-да, гай-ком, пов-ний, роз-битий, Дніпр-ельстан, най-активніший, пере-йшов, ве-сти (або вес-ти), на-збирати (або наз-биратп) і т. ін. Переносячи, не можна розривати дз і дж, коли вони значать один звук, а також йо, ьо: відро-дження, кукуру-дза, га-йок, пе-ньок. 