Чортова скала
Драма в чотирьох діях з піснями по Голосевичу
Лицедії:
Марко Могильний
Назар – його син
Семен Малюта
Дем’ян – його годованець.
Павло Король
Явдоха – його друга жінка
Текля – дочка його від першої жінки
Пилип Круглий – війт
Галушка, Вертун – радні.
Палажка – Пилипова жінка
Юрко, Софія – сироти
Марина, Соломія, Горпина – дівчата
Катерина – стара дівка.
Гриць Вовкулака – наймит у Павла.
Михайло – наймит у Пилипа.
Стецько, Савка – парубки. 
Юхим Теренович Вишкварка – писар.
Діється в Галичині.
Дія перша
Улиця поміж двома хатами. По лівій стороні від публіки – велика хата з хлівом, одні двері посередині хати в сіни, а другі в кінці хати в хлів. Напереді два вікна від світлиці, а далі одно віконечко в хлів з кілками навхрест. Під вікнами призьба. По правій стороні клуня на солому. В глибині, просто від зрителя трохи в праву руку, хата Марка, вкрита соломою, направо від дверей два вікна, а наліво одно вікно; на стрісі димар широкий. Затилок і причілки обсаджені деревами. З лівої сторони коло хати криниця і відро на шнурі. По правій стороні від хати Марка аж до клуні – тин з перелазом посередині. На краю кону від публіки з лівої сторони стоїть липа, а перед липою пень до рубання дров. На дверях хати висить хомут. Перед хатою зліва лежать граблі, вила й т. д.
Ява І
Текля, Катерина, Соломія, Марина, Горпина, дівчата, Гриць.
Дівчата крутять перевесла з соломи на рядні біля клуні. Гриць сидить на снопові перед клунею, вивиться й сміється з дівочих танців.
Хор дівчат.
Гей, дівчата, до роботи 
Заспіваймо для охоти! 
Вже сонечко спочиває, 
Темна нічка наступає, 
А ми підем працювати, 
Конопельки вибирати.
Вітер віє, повіває, 
Туман поле покриває, 
А ми підем з музиками, 
З веселими парубками 
Розмовляти, танцювати, 
Конопельки вибирати.
Світять яснії зірниці,
А дівчата чарівниці 
Конопельки вибирають, 
На козаченьків моргають: 
Ой підемо ж працювати,
Козаченьків чарувати! 
Після кожного куплета музика одграє, дівчата танцюють.
Гриць (сміється й потягається на соломі). Ха-ха-ха-ха! настоящі відьми! (Співа).
Дощик іде, сонце гріє, 
Стара відьма кукіль сіє. 
Посіяла, не зібрала,
Десь з чортами загуляла! 
Катерина
Грицько! А ти чого лежиш? І що це за ледачий парубок, то й сказать не можна. Нічого не робить, тільки співає та спить.
Гриць
 Це найкраща робота для наймита. (Співа). Як піду у найми, буду слабувать. Сало буду їсти, на печі лежать!
Катерина
 Та годі, ледащо! 
Гриць (співа на все горло).
Співаю, співаю й чорта не боюся, 
Хоч мене й повісять, сам я одірвуся! 
Катерина (сердито). А бодай ти онімів! Заткни вже свою пельку та принеси соломи, бачиш, що не стає! Ну, ледащо! Такий твій і батько був парубком і... 
Гриць (перебива, співаючи).
Який старий вовкулака, 
Такий його син, собака!
Катерина (сердито). Отакий, якраз! Такий тобі самісінький! Там ледащо було – не гіриведи господи: лежачи їв, лежачи робив, а як залицявся до .мене, то я мусила нагинаться перед ним, щоб поцілував, бо йому було тяжко підвести свою пику!
Гриць
 А бач, що я не такий, як батько, бо хоч би ти передо мною навколішки ставала, то я б тебе не поцілував.
Дівчата сміються.
Текля
Ану вас! Буде вже! Буде! Ось візьми, Грицьку, краще перевесла та занеси на віз.
Гриць (чуть встає). Ну та й обридла мені ця робота! (Співа на все горло).
Роби вік свій, як у плузі, – 
Штанів нема, серце в тузі.
Текля (перебива). Та не дерись-бо так!
Гриць
 Коли ж я сердитий, як сто бісів! Ну, така вже в мене натура: чи веселий, чи сердитий – усе співаю та співаю, бо як перестану, то так мені щось у горлі дере, що й ради не дам! І який чорт видумав ще оці коноплі! Чоловік і не виспиться за бабськими звичаями!
Катерина
 Бач, який розумний! Бабські звичаї! А чи ти ж не знаєш, що це найкраща робота в світі, настоящий празник жіночий!
Текля
 Правда, правда! Чудовий празник; а як радісно, як весело на серці, коли гуртом ідеш у поле! Музика гра, дівчата співають, а хлопці танцюють.
Гриць
 Тим-то ви так і любите поночі коноплі рвать, щоб з хлопцями покрутитись! Знаю я добре та гаразд, чого вам так любо коноплі рвать гуртом... уночі... ха-ха-ха-ха!
Катерина
 Що з тобою балакать: піп у дзвін, а чорт в калатало!.. Слухай, Теклюню, не знаєш, чи піде Настя з нами до конопель?
Текля
 А хто її зна. Як прийде, то й буде рвать.
Катерина
 А то десь через неї Марко запер Назара на горищі?
Текля
 Мабуть-то, бо він забороня йому й балакати з нею.
Катерина
 Парубок як дуб, а сидить у батька на горищі запертий! Ха-ха-ха-ха!
Дівчата сміються.
Гриць
 Так йому й треба! Нехай висидиться, щоб мав сором та не бігав за такою фойдою, як Настя. А то ганяється дурний за нею, як за чим путящим, а вона з кожним...
Ой дівчина-горлиця, 
До всякого горнеться...
Катерина (сердито). Знову розкричався. Перестань, кажу, а то, їй-богу, як дам, то скоро заціпить! І чого він хвастає?! Ось коли б усі дівки набрались розуму, як я, та змовились, щоб ні одній не йти заміж, то вас всіх би чорти похватали й на насіння б не зосталось...
Гриць
А звісно, звісно! Якби всі були такі красулі, як ти, то ніхто б у світі і не подумав жениться.
Катерина
 Тю, дурний! Та якби я хотіла, то й зараз би пішла, але на біса мені це здалося! Всі ви баламути, шибеники! Якби моя воля та сила, то я вас би всіх к чорту видушила, витруїла!
Гриць
 Не лютуй, голубко, не лютуй, знаємо ми вас! Кожна стара дівка – то настояща оса. Мені батько розказував, що в кожній старій дівці сидить чорт, а в іншій то й по два, й по три. Старі люди знають! Через те тепер ні одного живого чорта не побачиш.
Текля
 Не пустуй-бо, Грицю, а то я мачусі скажу; ти знаєш, що вона не помилує, як б’є?
Гриць
Та ми це добре знаємо з тобою обоє; ну, а що вже твій батько, то найбільше знає. Достається йому, сердешному! Ну, якби мені така жінка, то я б її два рази на день чустрив батогом! Дав би я їй гарту!.. Рад би я знати, об чім вона сьогодні з Дем’яном змовлялася? Мені здається, що вона собі пари шукає і чіпляється до Дем’яна, як реп’ях до кожуха. (Співає).
Нащо мені женитися, нащо мені біда, Коли гарна жінка є у мого сусіда. Текля. Ну-бо, дівчата, скоріше! А ти, Грицю, занеси перевесла на віз та побіжи по батьків до корчми, бо вже й вечеря готова.
Гриць (бере перевесла). Іду, іду! Може, там і мені хто купе хоч восьмушку горілки. (Іде співаючи).
Ява ІІ
Ті ж, а послі Назар..
Дівчата
Ходім, ходім! Тим часом буаай здорова, Теклюню, не забаримось!
Назар (з димаря показується голова). Візьму та вилізу сюди. О! Дівчата збираються по коноплі, та між ними і Настя буде, а я тут мушу сидіть, мов той злодій взаперті! Ні, нехай що буде, то й буде, а не дамся більше батькові в руки – піду і я!
Марина (побачила). Дивіться, дівчата, дивіться!
Дівчата
Що? Що? Де? Де?
Соломія
А он, в димарі!
Дівчата сміються. Назар сховав голову.
Бачите, як шморгнув! 
Га-га-га! 
Марина (співа).
Оце ж тобі, козаченьку,
Вірнее кохання,
Щоб не сидів у вдовиці
З вечора до рання.
Од зіроньки вечірньої
До ранньої зорі.
Хор
Тепер сидиш, мов той злодій,
Запертий в коморі.
Соломія
Знає батько, знає старий,
Де синове щастя.
Не подоба на невістку
Удовиця Настя:
Удовиця, вража птиця
Не буде робити,
А в шиночку на риночку
Мед, горілку пити.
Хор
Тепер стогне, тепер плаче, 
Що вдовиці не побаче.
Соломія.
Тепер стогне, тепер плаче, 
Що вдовиці не побаче.
Горпина
Ой не одна в темнім лузі
Червона калина,
Ой не одна у батенька
Красная дівчина!
Було ж тобі, вражий сину,
Дівчину любити,
Не звелів би твій батенько
В коморі сидіти!
Хор
А він стогне, і ридає, 
І з комина виглядає. 
Дівчата, сміючись, розходяться. Текля іде в хату.
Ява III
Гриць
Гриць (вбігає з правого боку через тин і кричить ще за коном). Гей! Текле, Текле! Чи ти знаєш, що вчинилось? Тобі й не сниться, що... (Оглядається на кону). Де ж це вони у біса поховались! І кому б оце у голову прийшло? Я й сам думав, що Дем’ян, як повернеться, то жениться з Настею! А він свата нашу Теклю! Гай, гай! Що то буде, як Юрко довідається? Скрутиться, як підстрелений заєць! А Текля ж то буде ревіть, як мачуха почне силувать за того розбійника! Стану та послухаю, як старости почнуть промовлять!.. От якби я був старостою, то вже наговорив би їм... а співав би, співав, аж чорти б танцювали! (Співа).
Ой приїхав козак на воронім коню, 
Питається неньки, чи дівчина дома? 
Ой іди, козаче, у степ – чисте поле, 
Там твоя дівчина пшениченьку поле.
Явдоха підійшла тихенько до Грицька і ударила його кулаком в шию так, що він не вспів доспівать посліднє слово.
Ява IV
Гриць, Явдоха, Павло, Пилип, Палажка, Галушка і Вертун.
Явдоха
 А до роботи, дармоїде! Чого ти тут стоїш руки склавши! Я тобі задам!
Гриць
 Ну, а хіба що?
Явдоха
 Ти. мені ще будеш розказувати! Що ж то роботи нема, що ти став тут та й заводиш?! Іди мені зараз за кіньми на степ! Чуєш?
Гриць
 Та чую, чую! Не позакладало мені. (До себе). Ну, чортова баба, так мене штовхнула, що аж гикавка напала й пісні не доспівав. (Бере уздечку з дверей). Ні, таки доспіваю, а то аж у горлі душить. (Співа).
Там твоя дівчинонька пшениченьку поле.
Явдоха (біжить до нього). А це що? Ще будеш мені жартувать! Стривай, стривай, я ж тобі дам!
Гриць
 Та я ж вже йду! (До себе). А бодай тебе, лукаву бабу... (Вибіга).
Явдоха
 Стривай! Дам я тобі, як прийдеш.
Павло
 Е! Дай йому спокій, нехай собі співає...
Явдоха
 А ти чого обзиваєшся? Жалко тобі дармоїда?! Ви обидва однакові! Один спить або співа, а другий лежить цілісінький божий день та стогне! Дармоїди!
Павло
Та я ж не стогну, тільки говорю!
Палажка (з батогом в руках до чоловіка). Ну, а що ж з тим сватанням? Як маєте що казать, то кажіть, а то мені у поле до вівса треба!
Павло (до Пилипа). Та кажіть-бо ви, куме Пилипе, бо жінка сердита, то мені щось не теє...
Пилип (до Я вдохи). А то, вибачайте, треба нам побалакать за те сватання.
Явдоха
 Що тут балакать! Як я сказала, так і буде!
Павло (до Пилипа). Та скажіть-бо, куме, про Юрка, скажіть.
Пилип (до Явдохи). Та усе гаразд, тілько... вибачайте, ваш Павло щось не теє...
Явдоха
 А хто його буде питать, чи він хоче, чи ні?!
Павло (до Пилипа). Скажіть же, куме, про Юрка. 
Пилип (до Явдохи). Павло кажуть, чого б так хапатись з тим Дем’яном?
Явдоха
 А того, що мені так хочеться та й годі! 
Павло
А як Текля не схоче?
Явдоха
 Не схоче, не схоче! Бачите! Та нехай ще подякує, що її сватає найкращий парубок з усього села!
Павло
 Коли він тобі до вподоби, то це ще нічого не доказує.
Явдоха
 Що? Як? Мені до вподоби? Це все брехня. Хто це казав, що мені до вподоби? Не правда, брехня!..
Павло
Та ти ж сама говориш.
Явдоха
 Я?! Коли? Чи ти здурів, старий діду?
Павло
 Ну, диви? Чи ти при своєму умі? Таж сама тільки що казала, що він найкращий парубок у селі.
Явдоха
 Ну, це правда! Так що ж?
Павло
 Нічого? А що ж має бути?
Явдоха (до себе). Оце мене перелякав! Думала, що чортів дід уже довідався.
Пилип
 Та вибачайте на цім слові, той Дем’ян раз у раз у корчмі сидить; а що у полі – то його й не побачиш ніколи.
Явдоха
 Як ожениться, то не буде в корчмі сидіть, а тепер що ж він робитиме?
Павло
 Ет! П’яниця п’яницею й буде! І за такого-то п’яницю віддавати мою дитину?
Явдоха
 П’яниця проспиться, а дурний дурним і зостанеться! Що ж ти собі думаєш, що я твою дівку ще довго держатиму та годуватиму!
Павло
 Та вона ж моя дочка, вона мій хліб їсть, а не твій.
Явдоха
 Що? Як? А хто тут хазяїн – я чи ти?! Вже, мабуть, забув, що як брав мене, то записав на мене все господарство. Та?
Павло
 Та я ж... не перечу, але бачиш, я боюся, що Текля буде нещаслива з цим Дем’яном. Коли вже так конечно хочеш...
Явдоха
 То шо? То що?
Павло (до Пилипа). Кажіть, куме, ви, бо я боюся.
Пилип (до Я вдохи). Та оце кум Павло кажуть, що коли ваша воля віддати дівчину з хати, то нехай би йшла за Юрка, бо, вибачайте, вони, либонь, любляться собі обоє.
Явдоха
 Що! За того старця, що нічого не має й чужою стравою живе?
Пилип
 Як нічого? А млин, а поле – то ж... Явдоха. Хіба ж то його?
Пилип
 Правда, що це усе слідує до Марка належати. Тільки Марко усе їм віддав і удова там живе з дітьми, як на власній землі.
Явдоха
 Та що мені там до того за діло? (До чоловіка). А ти мені мовчи й не протився моїй волі, бо... розумієш?
Павло
 Коли ж я боюся віддавати дитину за такого розбишаку, а потім де ж він житиме, коли старий Семен виганяє його з хати і навіки цурається?
Явдоха
 А чорт його бери, того Семена, то ми дамо Дем’янові комору і буде з нами хазяйнувати.
Павло
І ти на те пристаєш?
Явдоха (до себе). Дурний старий! Не догадується, що я тільки того й бажаю, щоб жить вмісті з Дем’я-ном! (Голосно). А що ж робить? От уже й Дем’ян іде. Ходім же у хату та побалакаємо!..
Всі ідуть у хату.
Ява V
Дем’ян і писар. Дем’ян молодий з довгими вусами, пристойний. Штани й шапка воєнні. В руках повно пляшок. Писар літ 30 – 35. Лице мошенничеське; убрання вполовину городське, убоге й обшарпане.
Дем’ян (шука когось). А де ж це він? (Кличе стиха). Гей, старий!.. Батьку Семене! Чи ви тут?.. Нема діда! А бодай тебе скрутило!.. Може, сховався у хату? (Загляда через двері). Ні, нема! І що я з тим старим опудалом буду робить?
Писар (завжди з насмішкою). А що він тобі казав?
Дем’ян
 Ось що! Ходім, кажу, до Павла та зговоримось з ним за дівку, бо я хочу її сватати. А він витріщив на мене очі та й каже: «А що мені до твого сватання! Я знати і відати нічого не хочу!» Ось який, бодай його скрутило!
Писар
 Дурний, дурний! І ти йому нічого?
Дем’ян
 Хотів я йому дати пам’яткового, та помішали люди. І старий тоже, побачивши, що непереливки, сказав, що прийде сюди.
Писар
І ти йому повірив?! Побачиш, як своє вухо.
Дем’ян
 О, я його знайду, хоч би його там й скрутило! А як по волі не піде, то за чуприну притягну!
Писар
 І що ж йому зробиш, коли вже при свідках написав бумагу, що одрікається від тебе і, по своїй смерті, не оставить тобі нічого. Отак-то, Дем’янку! Підеш з торбами з власної хати!
Дем’ян
 Я, з торбами? О, цього не буде! Пекло переверну, усіх чортів зворушу, а таки присилую старого чорта, щоб мені записав усе хазяйство! Хто його просив брать мене за сина, а взяв, то нехай дає, що мені слідує.
Писар
 Старий Семен має право відцуратись від тебе, бо ти його не шануєш, зневажаєш...
Дем’ян
 Що? А бодай його скрутило! Чого ж йому ще від мене треба? Хіба я не робив йому, як який наймит! А як вислужив три роки у війську, вернувся, то хотів взять це хазяйство на себе, а він не дав! Так ще й руки цілувати йому та дякувати? Хай його скруте! Не буде цього! Не буде! Сьогодні ж зроблю кінець! Зараз притягну сюди! (Хоче йти).
Писар (задержує його). Стривай ще, стривай! Треба ж нам наперед побалакать за сьогоднішню ніч, знаєш? А що буде з тими грішми? (Показує на хату Павла).
Дем’ян
 Куди мені сьогодні об цім думать?
Писар
 Або сьогодні, або ніколи. З неділі оберуть нового війта, завтра прийде комісар на ревізію книг і каси громадської, а в касі недостає 60 руб. Тепер розумієш, що мені треба мать гроші в руках цієї ночі, хоч кров з носа!
Дем’ян (подумав). Ну, а як не удасться?
Писар
 А чом не удасться? Парубки з дівчатами поїдуть в поле, і старий Павло, певно, за ними потягне. Мачуху заманимо в корчму, я забавлятиму та поїтиму горілкою, а ти тим часом за діло! Кращої оказії ніколи не буде!
Дем’ян
 Та як же влізти в комору, коли двері від хати зачинені на замок? Якби на засув, то я б дав раду, а так – не придумаю.
Писар (сердито). Дурна твоя мужицька голова! Ніколи нічого не придумаєш!
Дем’ян
 Нехай тебе скрутить! Коли лаєшся, то кради сам!
Писар (гордо). Ну, ну! Ти не дуже! Чого тикаєш?! Я з тобою свиней не пас? Хто я, а хто ти? Мужик! Забув вже, що мені винен...
Дем’ян
 А! Що? А, винен?.. А щоб тебе скрутило!
Що я тобі винен? Коли що вкрадемо разом, то ти завжди більшу половину видереш.
Писар
 Як то – украдемо?!
Дем’ян
 А крадемо ж ми удвох?
Писар
 Ти крадеш, а я, яко власть, ніби цього не бачу, покриваю. Розумієш?
Дем’ян
 Як не хочеш помагать мені, то я обійдуся і без твоєї помочі.
Писар (плеще по плечу). Буде вже, буде! Чого сваритися, кінчаймо діло. Влізеш до комори?
Дем’ян
 Та куди ж, куди?
Писар
 Зараз поясню. Як парубки будуть їхать, відсунь помаленьку засувку від хліва. Дем’ян. Ага!
Писар
 З хліва є двері до хати. Дем’ян. Правда, правда!
Писар (дає долото). Оцим долотом одкрутиш замок від комори, а в коморі з лівої сторони під третім сволоком стоїть скриня соснова.
Дем’ян
 Та хоч би й дубова.
Писар
 Насподі під одежею лежить калитка, а в ній – більше як сто карбованців!
Дем’ян
 Невже!.. Більш як сто?
Писар
 Я сам своїми [очима] бачив, як одбирав подать, що Явдрха туди гроші ховала.
Дем’ян (в страху). А як хто побачить?
Писар
 Хто там дознається? Чого ти, дурний, боїшся? Я покрию. Не бійся, действуй! Та хоч би хто й побачив тебе тут, так не здивують, бо сьогодні ж твоє сватання.
Дем’ян
 Та ще й те сватання, бодай його скрутило! На Теклі женюсь, бо ти совітуєш, а тут мачуха її проходу не дає мені з своїми любощами!
Писар
 Так що ж? Хіба не гарна баба?
Дем’ян
 Нічого собі, і любить... аж труситься! А за Дівку не знаю, може, вона ще й не схоче.
Писар
 Не твоє діло, так буде, як мачуха звелить.
Дем’ян
 Звісно, що баба мудра... та тут ще є поміха, я й забув – Юрко!
Писар
 Що за Юрко?
Дем’ян
А той, з млина, що колись тебе прогнав палицею од сестри; він же з Теклею любиться. Та цей Ще нічого, не страшний, але його покровитель Марко...
Писар (скаженіє). Га! Той хам проклятий, мудрій! Благотворитель! Він мені в печінки в’ївся! Цілою громадою заправляє! Пишається! Але прийде й на нього час – вже я в тім! Я! А за Юрка, за того старцевода, я теж придумав: завтра піде геть з села, і мудрій Марко не поможе!
Дем’ян
 А бодай його скрутило! А де ж ти його подінеш? І яким способом?
Писар
 Як? Віддам його у військо жовніром.
Дем’ян
 Що ти вигадуєш? То ж він один у матері, мати стара, удова, через те саме й на весну не ставав до прийому, бо заявляв о своїй вельготі, подавав про-шеніє.
Писар
 Ха-ха-ха-ха! Атож! Я підвів таку машину, що от-от прийдуть жандари й потягнуть його, яко дезертира, в ланцюгах, а тоді усе пропало, послужить таки років із три.
Дем’ян (радісно). А бодай його скрутило! Ось хто має голову як слід! Та ти не тілько за писаря, але і за комісара справився б!
Писар
 Що комісар! Га? Ха-ха-ха-ха! Велике цабе! То для вас, дурних хамів, комісар – птиця, а не для мене.
Дем’ян
Що ти, все хам та хам! І сам же хам!
Писар
 Я хам? Га!.. Ну, годі об цім, краще йди по старого та кінчай те сватання. (Ходе сердито).
Дем’ян
 А правда! Я зовсім і забув про нього... Та знайду ж я його, а тоді бережись. (Іде направо через тин, голос тихне за кулісами).
Ява VI
Писар (сердитий ходить по кону, дивлячись за Дем’яном). Дурна малпа! Він мене сміє з собою рівнять? Мене! Я хамського роду?! Я?.. Уродився я, правда, в селі і зовуся Вишкварка, але ж кров у мене не хамська... тут тайна... Ненавиджу хамів, гидуюсь їх. Дякуючи судьбі, піднявся з мужицького болота і став нарівні з панами хоч не грішми, то розумом! О, за розумом не буду в кишеню лізти і знаю більше, ніж усі учені хвило-софи, котрим волос побілів над книжками. Не в тім штука, щоб учені книги читати, а в тім, щоб викрутитись з кожної оказії, щоб уміть чужу воду пускати на свої колеса! Ого! Коли б мужиком не родився, то далеко б зайшов з моїм розумом! Очортіли мені, видираючи очі тим, що я хамського роду! Постривайте, будете пам’ятать мої руки, коли б мені удалось те, що я задумав!
Ява VII
Писар, Пилип, Галушка, Павло, Явдоха, Палажка, [Вертун], після Дем’ян.
Явдоха (тихо до писаря). А де ж Дем’янко? Писар. Зараз прийде, пішов за Семеном.
Говорить тихо з Явдохою. Палажка з Павлом виносять стіл з хати, покритий рушником. На столі закуска, хліб, сіль і чарка.
Палажка (ставляє стіл під липою). Отак гарно. Усе, здається, як слід на сватання. Рушник, хліб, сіль. Ще бракує горілки.
Вертун
 Ой горілки, горілки, бо аж за кишки тягне. Де ж ті пляшки? (Постеріг пляшки під липою). А, ось вони! І як тихенько стоять, наче поснули! Хитрі! Ходіть же до кумпанії. (Налива і п’є, до Галушки). Куме Панасе, на здоров’ячко нам!
Галушка (п’є). Пийте здорові.
Палажка
 А де ж дівка, де ж Дем’ян?
Пилип
 А ось, вибачайте, Дем’ян іде.
Входить Дем’ян.
А де ж старий Семен, вибачайте?
Дем’ян
 А, щоб йогр скрутило, того старого діда: просив, клятого, просив – не хоче йти! Хотів за чуприну приволокти, так люди одняли. То все його Марко проти мене підбиває! Ач, гнилий пеньок, який добрий! Я з власної хати йду в приймаки, а він же благословить мене не хоче! Але я зроблю по-своєму й на злість старому женюсь з Теклею!
Пилип
 Коли таке діло,.що Семен не благословить, то, вибачайте на цім слові, нічого з цього не буде...
Явдоха
 А чом не буде, коли я цього хочу! Я не подивлюся на те, що старий Семен не хоче благословить Дем’яна! Який він йому син? Він годованець. І без його благословення обійдеться!
Пилип
 Ну, коли так кажете, то вибачайте, нехай буде по-вашому. А де ж дівка?
Павло
 А там у хліві корови доїть.
Явдоха
 Клич її зараз.
Павло (іде). Теклюню! А ходи сюди!
Текля (за коном). Не маю, таточку, часу!
Я вдох а (кричить). Іди мені зараз, коли тебе кличуть! Чуєш?
Павло
 Та не кричи-бо так, жінко! (Підходить до дверей). А йди, йди, моя дитино!
Ява VIII
Ті ж, і Текля.
Текля (входить). Чого вам, таточку, треба від мене?
Павло
 А ось бачиш чого...
Явдоха
 Мовчи, старий, коли не тямиш! Пилипе, кажіть ви!
Пилип
 Скажу, скажу! Та то, вибачай, прийшов, Текле, і твій день!
Текля
 Що, що таке?
Пилип
 А оце, вибачай, Дем’ян тебе сватає!..
Текля (зрозумівши). Дем’ян? Хай бог боронить! Я не хочу Дем’яна, дядьку. 1 що це ви задумали мене сватать за такого...
Явдоха
 За такого? Га? Бачите? А який же то він?
Текля
 Та нехай собі буде який хоче, а я за нього не піду та й годі.
Явдоха
Чуєте, люди добрі? Та я тобі кажу: або підеш за Дем’яна, або собаками тебе зацькую. З двору підеш на чотири вітри! Ще сьогодні підеш з торбами!
Текля
 Робіть що хочете, а за нього мене не присилуєте. Я і знати його не хочу!
Явдоха
Коли так, то йди з хати, чортове зілля, й на очі мені не навертайся!
Текля
 Тату, тату, заступіться хоч ви за мене!..
Павло
 Бійся бога, жінко, що ти робиш?
Явдоха
 А! І ти за неї заступаєшся? Геть звідціля обоєї Геть! (Тягне за руку Теклю).
Ява IX
Ті ж, Юрко, а потім Марко.
Юрко (вбіга). Що тут таке?! (Обніма Теклю і од-пиха Явдоху). Бійтесь бога, Явдохо, що ви робите?
Явдоха
 А ти, старцеводе, чого тут хочеш? Чого чіпляєшся до дівки? Хто тебе сюди кликав?
Юрко (до Теклі)
Що тут подіялось, чого ти плачеш, Теклюню? Боже! (Грізно). Хто її тут скривдив? Та кажіть хоч ви, дядько Павло, чого вона плаче?
Павло
 Мачуха силує її за Дем’яна, а вона не хоче!
Юрко
 Теклюню, серце моє! Не дам я тебе скривдити, скоріше пропаду!
Явдоха
 Та бодай ви всі пропали! Геть з очей! Геть з моєї хати усі! Прокляті! Геть! (Виганяє).
Марко (входить з правої сторони через тин з граблями на плечах). Здорові, люди добрі!
Юрко, Текля і Павло (разом). Марко. Марко! Слава богу!
Писар і Дем’ян
Чорт його приніс!
Марко (обнімає Юрка й Теклю. Дивиться грізно на писаря і Явдоху). Що тут діється?
Текля
 Батьку наш рідний! Рятуйте мене! Силують заміж за Дем’яна. Обороніть мене!
Марко
 Не плач, Теклюню, не підеш за нього!
Явдоха
 Справді? А хто ж то мені заборонить віддать, за кого схочу?
Марко (твердо). Хто? Я забороню!
Явдоха (насмішливо). Ха-ха-ха-ха! Ви забороните мені віддати дочку, за кого я схочу? Ха-ха-ха-ха!
Марко (бере її за руку, веде наперед кону і впівголоса). І бога ти не боїшся, молодице, за свого полюбовника віддати дівчину? За що ти її кривдиш? І що ж твій чоловік скаже за таку зневагу для нього і для його дитини?
Явдоха (з страхом). Ох, лишенько! Ви знаєте?! Ох, не губіть же мене, дядечку! Не кажіть чоловікові!
Марко
 Добре, не скажу, але пам’ятай: покинь того Дем’яна, забудь за нього, а то, присягаю богом, Павло вижене тебе з хати. Це все хазяйство, по закону, Теклі належить, бо осталось од її матері.
Явдоха
 Дядечку, голубчику! Усе зроблю по вашій волі, тілько не губіть мене!
Марко
 Ну, пам’ятай же! (Голосно). Бачиш, Тек-люню, мачуха не така зла, як ти думаєш, вона не хоче тебе за Дем’яна віддати, але думає віддати за Юрка, з котрим ви, либонь, любитесь обоє!
Юрко й Текля (обнімаються). Ох, які ж ми щасливі!
Марко
 Отак гарно! Це гаразд, що є свідки ваших заручин.
Павло
 Я то давно бажаю, щоб вони побрались, та коли ж моя не хотіла!
Марко
 Павлиха вже на все пристала. 
Всі
Здорові були, молодята!
Пилип, Галушка і другі п’ють горілку і частують.
Дем’ян
 Бач, щоб їх скрутило! Ще й моєю горілкою запивають. (До писаря). Що це таке діється?
Писар мовчки розводить руками.
(До Явдохи). Ну? Як же? А що зі мною буде?
Явдоха (хутко, тихо). Та мовчи-бо, бога ради, а то буде лихо!
Дем’ян (до писаря). Бодай його скрутило! А що ж мені тепер робить?
Писар мовчки розводить руками.
Марко
Гей, писарю!
Писар (почувши своє ім’я, схопився й затрусився, як би його хто штовхнув). Га! (Опам’ятавшись, гордо). Та чому ж не кажеш – пане писарю?
Марко
 Громадська каса і книги в порядку чи ні?
Писар (гордо). Ще цього недоставало, щоб всякий стрічний-поперечний мішався в мої діла писарські...
Марко (іронічно). Знаю, знаю, що ти дуже щиро виповняєш свої писарські діла, зате ж і награду по-лучиш!
Писар (дивуючись). Що таке?!
Марко
 А таке, що треба тебе наградить за те, що рвеш прошенія до воєнного присутствія!
Писар (збентежився). А, біс твоєму батькові!
Марко
 Хоч воно й дуже корисно для війська, що ти хотів лишнього жовніра дать у армію, ну, та цього не буде; а все ж таки, пане писарю, награда тебе не мине і получиш ти її в уголовному суді!
Писар (злякавшись). Я в тім не винен, то помилка...
Марко
 Ну, ну! На цей раз доволі. А от як завтра передивимося в книгах, тоді видно буде вашу заслугу, пане писарю.
Писар (набік). Цікаво мені дуже, яким правом він улізе в мої діла, коли ревізовать книги може тілько член повітового присутствія та комісар!
Марко
 Граф, на врем’я свого виїзду до Відня, передав мені свою должность, і сьогодні увечері я йду в Осикову за бумагами...
Писар (набік). Пропав я! Тепер до зарізу нужні гроші.
Дем’ян (до писаря). Що ти там балакаєш та й балакаєш, а я сиджу, як собака в човні! Кажи ж, що робить з оцим сватанням?
Писар (тихо). Відчепися! Не об цім тепер думаю!
Дем’ян (сердито). А щоб тебе скрутило! Нащо ж я потеряв тілько гроші на те сватання?!
Писар
 Відбереш собі з тих грошей, що вкрадеш сьогодні уночі! Та не забудь одсунуть засувку. Я іду в корчму й там буду ждать тебе й Явдоху!
Дем’ян
 Та коли, бачиш, сьогодня щось охоти немає.
Писар
 Сьогодня, сьогодня! Завтра вже буде пізно, розумієш? Пам’ятай, що коли я у біду влізу, то й ти зо мною!..
Дем’ян
 А щоб його скрутило!
Писар
 Гляди ж, щоб усе було готове, а ні – то пропадеш! (Хутко виходить).
Пилип (до Марка). Вибачайте в цім слові, я щось неначе одурів! Не можу зрозуміть: що оце все значить?
Марко
 А те значить, що вас, Пилипе, зробимо війтом, бо ви, либонь, бажали цього!
Пилип
 Невже?.. От, вибачайте, стара моя зрадіє.
Ява X
Ті ж, Гриць, Катерина, Марина, Соломія, Горпина, Савка, парубки, дівчата, музика, народ.
Гриць (за коном). Тпр-р-ру! Стій же! Ну, Савка, піди витягни віз із стодоли і запрягай, а я піду та перекусю, бо хочу їсти, як сто вовків. (На кону). А що вже по речах?
Марко
 Ні. Ще речі будуть на весіллі Теклі з Юрком.
Гриць
 То вона не схотіла за Дем’яна?! Нехай же їй господь дає здоров’я. (Дивиться на Дем’яна). Ха-ха-ха! Недурно йому твар скорчило! (Співа).
Ой Дем’яне, Дем’яне, великий чудаку,
Сватав єси Теклюню, та з’їв дулю з маком.
Павло
 Грицю, повнось усе в .хату і зачиняй двері від хліва.
Гриць
 Зараз, зараз’занесу. (Бере стіл). О! Тут і горілка є! Та й вип’ю ж я добре, але нехай в хаті, щоб ніхто не бачив. (Несе стіл).
Дем’ян (набік). Тепер треба мені влізти в хату, щоб ту засувку... Та як же? А!.. (Голосно). А де ж це моя горілка? Гей, Грицьку. Постривай! Дам я тобі! (Біжить хутко в хату за Грицьком).
Музика грає, дівчата й парубки парами танцюють, входять на кон, за ними народ, попереду музики, співають.
Михайло
Коли гляну в твої очі, 
Мало серце не вискоче; 
Дай же, милая, рученьку, 
Заграй мені, козаченьку!
Хор.
Грайте, скрипки і цимбали, 
Гудіть, баси, напропале. 
Після куплета всі танцюють парами. 
Горпина
Чого в’язнеш? Відчепися!
 Коли любиш – одружися; 
А як хочеш пустувати, 
Іди к бісу собі з хати!
Хор.
Грайте, скрипки і цимбали, 
Гудіть, баси, напропале. 
Танцюють. 
При кінці танцю-і пісні виходить Гриць з хати і їсть велику скибку хліба з шматком сиру; за ним Дем’ян з пляшками під пахвою. Гриць зачиняє двері від хати на замок і ключ віддає Явдосі; вона бере ключ і виходить.
Дем’ян (набік). Він засунув, а я відсунув тихенько! (Показує). Він так, а я так! (Іде).
Гриць (бере сніп з-під - клуні на плечі). Ану, ходім вже! Збираєтесь, як жиди на ярмарок... сідайте на віз, а дехто гайда пішки! Ходіть, хлопці, ходіть, дівчата, сідать на віз! Гайда.
Виходять усі, окрім Марка, Пилипа, Галушки, Вертуна, Теклі і Юрка.
Пилип (до Марка). Поїхали б і ви, куме, з нами подивитись на молоде покоління та повеселитись на їх радощі.
Марко
 Рад би я, куме, та часу нема, мушу йти зараз до Осикова.
Юрко
 Не поспієте, бо не близький світ.
Марко
 Піду стежкою через Чортову скалу, то не так далеко!
Всі жахнулись.
Пилип
 Ой, не ходіть тудою, бо там, вибачайте, не трудно упасти в кручу! Дуже небезпечно! А ще вночі, то щоб вас нечистий за ноги в кручу не потяг!
Марко
 Я чоловік небоязкий, та й місяць світить.
Вертун
 Та коли там, кажуть, нечиста сила вночі ходить!
Юрко
 А стежка вузенька! Не ходіть, батьку!
Марко
 Не бійтесь за мене, люди добрі: я дорогу добре знаю, не раз вже* тудою ходив.
Текля й Юрко
Ну, так бувайте здорові! Нам пора.
Марко
 Ідіть здорові, мої діти! Павло. Оставайтесь здорові, куме.
Всі виходять, опріч Марка. Марко йде за ними. Після стає й слухає одну хвилю. Вечір. На кону темно.
Ява XI
За коном чуть пісню, спершу голосно, а після тихо, так тихо, щоб чуть було монолог Марка.
Настала тиха ніч, 
Спустився ангел сна,
Помолимося богу 
Отут біля хреста! 
Всі навколішках тут, 
Щиро благаєм тя: 
«Добро нам, боже, дай, 
Щасливе дай життя!»
Пісня затихає, музика грає, той самий мотив піаніссімо до кінця монолога Марка.
Марко (замислившись слухав). Як мило! Який чудовий голос цієї божественної пісні!.. Щирі богобоязливі люди! З якою вірою вони віддають себе під покров божий! (Приближається наперед кону). А скільки треба було праці, щоб освітити їх серця високою божественною любов’ю, скільки треба було викоренить забобонів, упертості, сумління, щоб повернуть серця їх до правди і науки! Бог милосердний благословив мої труди, і тепер щастя і добробут моїх братів – найкраща мені награда від бога!
Музика перестає.
Але вже пізно. Треба поспішить, щоб узять у графа бумагу, котра мені поможе вигнать того мошеника писаря. (Іде, а потім вертається). А! Забув взять з собою панські книги й газети. (Пішов у свою хату).
Мелодрама.
Ява XII
Писар, Дем’ян, потім Назар, а після Марко. Писар і Дем’ян ідуть крадучись, присідають, оглядаються.
Пауза.
Дем’ян (оглядається). Нема нікого.
Писар
 Іди ж скоріше, а я останусь тут насторожі.
Дем’ян біжить скоро в двері від хліва.
Постривай же ти, проклятий мудрію! (Показує в сторону Маркової хати). Піду я з села, але ж і тобі оставлю пам’ятку! Ледве здолав підговорить Дем’яна, щоб йому цієї ночі хату спалив, разом з його ніжним синком, що сидить запертий на горищі. Поки він опам’ятається і пошле мене шукати, я вже буду далеко, а з тим дурним Дем’яном нехай робить, що хоче. Ха-ха-ха-ха! (Боязко). Що це? Хтось іде? (Біжить в клуню і ховається).
Музика перестає на хвилину.
Назар (висовується з димаря). Темно і тихо, як у вусі. Ніхто не побачить! Татуся нема, вже, певно, десь далеко відціля, пішли до Осикова. (Вилазить на стріху). Побіжу в поле до конопель, побачу свою Настусю, а після тудою назад в хату влізу. Коли б лишень не впасти! Ага, ось і драбина! (Йде помаленьку, по стрісі й ко драбині сходить на землю).
В ту саму хвилину Марко виходить з хати з книжками під пахвою, побачив Назара і хватає його за свиту.
Мелодрама.
Марко
 Злодій, злодій! Назар. Боже милий, батько!
Марко (здивувався). Назар! Так-то слухаєш батька?!
Назар
 Батьку! Не гнівайтесь на мене! Я тільки хотів...
Марко
 Хотів іти в поле, щоб побачитись з Настею з безпутною? Постривай же!..
Назар (гаряче). То неправда, що люди кажуть, Настя – чесна жінка, і я її люблю!
Марко
 Мовчи! Пішов до хати й не виходь ані на хвилину без мого дозволу.
Назар (подумав). Я... я... не піду, батьку!..
Марко
 Що, що? Що ти кажеш?
Назар
 Не піду. Не хочу буть посміхом усього села! Вже і так пальцями на мене показують. Я не дамся, щоб надо мною знущались!
Марко
 Мовчи, іди в хату!
Назар
 Ні, не піду!
Марко (іде до нього). Побачимо.
Назар (страшно зворушений). Не зачіпайте мене, батьку! Я не хочу і не піду!
Марко
 Сину, не виводь мене з терпіння, іди!
Назар
 Ні, ні, ні!
Марко
 Як ти так, то я ж тебе сам поведу! (Бере його за руку і тягне в хату).
Назар (вириваючись, тягне за собою батька). Ні, не піду! Не піду!
Марко (падає й б’ється головою об цямбрини криниці). Боже милий! Мій син, моя рідна дитина! (Зомлів).
Назар (опам’ятавшись). Що це? Що це таке? Тату! (Стає навколішки). Татусю! Татусю мій любий! Вибачайте мені, простіть! Я нехотя! (Обмацує тіло). Боже милий! Люди добрі, рятуйте! (Біжить у хату по воду).
Писар (вибігає з клуні). Га! Діждався потіхи з твого розуму, гордий мудрію! Рідний син тебе почастував! (Схиляється над ним, мацає і схоплюється радісно). Неживий! Ха-ха-ха-ха! Неживий, неживий! Наша взяла! Тепер я тут хазяїн! Я тут пан! Не будеш мені більше мішать, не виженеш мене уже з села! Ха-ха-ха!
Дем’ян (вибіга з хліва). Є гроші! Є! Гайда мерщій звідціля! (Побачив Марка). Що це таке?
Писар
 Ха-ха-ха! Дивись, наш ворог! Вже не встане більше, щоб нам мішать!
Дем’ян
 А бодай тебе скрутило! Це ти його так почастував?
Писар
 Ні, дурний! То його власний син Назар таку нам послугу зробив.
Назар (біжить з водою). А, це ви! Змилуйтесь, рятуйте мого батька!
Писар
 Е, даремне! Він вже помер.
Назар (кидається з криком на батька). Помер! Татусю мій, татусю! Що ж я наробив?!
Писар
 Так це ти вбив рідного батька?
Дем’ян
 Ха-ха-ха-ха! Шибеник який!
Назар
 Боже милосердний! Він неживий! Я! Я! Вбив мого батька! (Припадає до трупа і плаче).
Писар (набік). Стривай!.. А!! Ось що! Він сьогод-ня мав іти до Осикова через Чортову скалу... Добре! Тепер я вже багатий! (Голосно). Слухай сюда, Назаре, я тебе визволю з біди!
Завіса
Дія друга
Велика і заможно убрана хата війта Пилипа. На стінах образи, гарно мальована скриня. Наліво піч, направо при стіні полиця з кухонним начинням – ложки, миски, горшки і тарілки. На других полицях – книги, регестри, папір, перо, знак війта на пасі, велика печать, газети, маленький дзвінок, такий, як лошатам чіпляють на шию. Направо двері в хату до писаря, напереді вікно. Наліво двері в комору. Попід стінами лави, кілька стільців без ручок. Наліво стіл і три прості крісла з ручками.
Ява І
Палажка і Михайло.
Палажка (зав’язує мішок з оброком і кричить). Михайло! Михайло!
Михайло (входить. В’ялий тілько до роботи парубок. Балака нехотя, ліниво). Чого?
Палажка
 Чого?.. Хомут приніс?
Михайло
 Нащо ж би я мав з ним носиться? Отам під хатою лежить!
Палажка
 Ну, то гаразд! А тепер візьми оброк, поклади на віз та напій коней! А пута де?
Михайло
 Ну, а де ж їм буть? Отам висять на тину, на кілку... І з якої речі ви даєте підводу рекрутам? Аби тільки скотину ганять. Підвода ж слідує від Харитона!
Палажка
 У нього коняка захворіла, не може їхать, треба ж допомогти сусідові в нещасті.
Михайло
 Гм-м! Та воно правда! Так і покійний Марко учив, але проте від хазяїна підводи не слідує, бо він війт і служить урядові.
Палажка
 То не його коні, а мої. А нарешті – тобі яке діло? Не совай* свого носа скрізь, а роби, що велять! Ну ж повертайся хутко, бо день не стоїть!.. Винось, кажу тобі, мерщій на воза оброк.
Михайло (пробує піднять мішок). Повнісінький мішок наперли вівса без січки, такий важкий, що й не зворушиш його! (Возиться з мішком). Ні, я не підніму!
Палажка
 Наче три дні не їв, повертайся! Ну ж.
Михайло
 Добре вам приказувать! Щоб підірвався абощо.
Палажка (передражнює його). О! Який ніжний панич! Боїшся добре потягти, щоб жила не тріснула? Що ж ти за парубок такий солом’яний... Ну, піддай же!
(Бере мішок за гузир із злістю; Михайло бере зісподу. Палажка йде спиною у двері й зачіпа Пилипа),
Ява ІІ
Ті ж, Пилип, Галушка, Вертун, потім Павло, Явдоха, Катерина, Соломія й другі, парубки, потім Гриць.
Пилип (від мішка заточується). Палазю! Не штовхайся, бо я, вибачайте на цім слові, яко війт!.. То...
Палажка пускає мішок, Михайло з мішком падає.
Михайло (пада). Ой-ой-ой! (Береться за спину). Ой, щось тріснуло всередині! (Стогне).
Палажка (сердито). Ну, вже й силач! Як муха восени! (Хвата мішок на плечі й виходе).
Галушка (дивується). Здорова баба!
Пилип
 Ого-го! Моя Палажка, то, вибачайте на цім слові, як Самсон який!
Входять всі без Гриця.
Павло і Катерина
Здрастуйте вам у хату! Михайло (лежить і стогне). Ой-ой-ой! 
Катерина
А ти чого так стогнеш, наче тебе колька схопила?
Пилип
 От як я його мазну по пиці, то у нього, вибачайте, зараз і кольки пройдуть. (До Михайла). Ну, чого квилиш, лінивий! Іди зараз скажи десятникові, щоб скликав рекрутів. Треба надвечір виїхать, бо до города не близько.
Михайло (встає ліниво). Нема тобі ні неділі святої, ні празника. Так раз у раз і ганяй, як та собака. (Виходить).
Старі сідають на лавках і на стільцях, а молоді біля дверей. Пилип бере з полиці книги, папір, перо, каламар, печать і дзвінок, все кладе на стіл, надіває знак на шию і сіда за стіл против публіки, з боків Галушка й Вертун.
Савка
 У нашого війта така канцелярія, як у якого нотаріуса або судії.
Всі
 Правда, що пишно!
Пилип (задоволений). А так і слід, бо, вибачайте, війт, то треба усе якось з пихою робить! Гриць (вбіга весело з газетами. Співа),
Долинкою пішла, долинкою прийшла, 
Ходила до школи, розуму знайшла!
Всі
 Гриць, Гриць з газетами!
Гриць
 Газети! Буде що читать, дивіться!.. Забрав усі з пошти... О, гляньте, що тут є: «Хлібороб», «Огородник», «Селянин»... Ого-го! На цілий вечір читать.
Всі (цікаво). Давно вже, давно нічого з газет не чули.
Пилип (дзвоне). Вибачайте на цім слові, не нарушайте порядку.
Гриць
 А які тут чудові розмови е: і про господарство, і про школи, і про все; я вже дорогою прочитав дещо.
Всі
 Дуже цікаво! Читай же й нам!
Пилип (дзвоне). Вибачайте. Не тепер, а потім... порядок нарушається!..
Гриць (показує на одну газету). От у цій газеті розказує, що в якійсь биседці всі жиди постили сорок день через те, що бачили, як п’ятикнижіє Мойсея упало на землю!
Всі
 Що? Що таке упало?
Гриць
 Та якийсь телець жидівський... П’ятикнижіє.
Савка
 Від чого ж постили, коли вони страви не їдять? Хіба від цибулі? (Сміється).
Катерина
 А де ж то трапилось? У городі? Гриць. В биседці. Катерина. В якій биседці?
Гриць
 Хіба я знаю; мабуть, чи не в кущі, бо вони кучки в биседках відправляють.
Галушка
 Прочитай, прочитай, а попереду...
Гриць (розвертає газету). Зараз!
Пилип (дзвоне). А, вибачайте на цім... (Кричить). Тихо! (Сіда з повагою і дзвоне). Порядок нарушається! Тут мусе буть тихо...
Тиша.
Так і треба! Наперед усього рада і, яко війт, я одкри-ваю (показує навколо рукою) засіданіє!
Савка
 От править важно! І де він так навчився?..
Павло
 Отак, де? Бував в городах по разних присутствіях, і присяжним засідателем, й гласним повітовим, то там і бачив!
Гриць
 То читать не будемо?
Пилип (дзвоне). Вибачайте... порядок...
Всі
 Е, що там, попереду читай!
Катерина
 Читай, Грицю, спочатку!
Пилип дзвоне.
Гриць (читає). Що тут в городі?
Всі
 Слухайте, слухайте!
Пилип (дзвоне і дуже кричить). Тихо! Порядок парушається! Що ж це за рада! Вибачайте на цім слові, всі як на ярмарку!
Палажка (входе хутко). Чи ти не бачив, старий, дзвінка, що був у теляти на шиї? (Побачивши дзвінок у Пилипа в руці). Бач, де він! (Вириває дзвінок з руки).
Пилип
 Та не бери-бо дзвінка, Палазю, бо мені нужен на засіданії.
Палажка
 А! Дай мені спокій з твоїм засіданієм. Тут треба теля випустить на пашу, влізе отам у бур’ян, то впослі без дзвінка хто його знайде. (Виходе).
Всі сміються.
Пилип (озадачений). Але вибачайте... що ж тепер робить?
Гриць
 Стривайте, я вам порадю... (Бере з полиці невеличке горня, витягає з кишені шпагат і в’яже за ухо). О! Тепер печаткою калатайте всередині, то буде якраз дзвінок.
Пилип (б’є печаткою всередині горнятка). Вибачайте... народний!
Всі сміються.
Пилип (дзвоне). Не нарушайте порядку! (Тихо). Вибачайте, шановна рада! Найперше усього треба ствердить вибір писаря Юхима Терентійовича Вишкварку в опікуни до іменія і дітей покійного Марка Могильного з тим, щоб вищеречений Вишкварка управляв всім іму-ществом чесно.
Павло
 То опікуном буде писар?
Гриць
 А Назар?
Пилип
 Назар несовершенний літами.
Гриць
 То де ж таки вибирать писаря! Він живе, як звір... гірше татарина... в бога не вірує...
Всі
 Правда, правда!
Павло
 Краще б було обрать Семена!
Пилип (дзвоне). Вибачайте... порядок нарушаєть-ся! Я маю голос... Нікого другого не можна обирать, ніхто нічого не порадить! Тут, вибачайте на цім слові, треба ученого, бо у Марка є і цегельні, й каменоломні, і випалюється вапно, і ліс.
Галушка
Та це ж усе громадське!
Павло й Вертун
Хвабрики громадські!
Пилип (дзвоне). Вибачайте!.. Ні слова, що воно громадське, але покійний Марко всім тим заправляв.
Всі
 Правда, правда!
Пилип
 От і виходить, що писар, яко вибачайте, учений, то й повинен Марковими ділами орудовать.
Павло
 Так, так!
Вертун і Галушка
 Ну, то підписуймо. Пилип (дзвоне). Вибачайте... Підписуйтесь, де я покажу. (До Галушки, показує місце на папері). Тут!
Галушка підписує, а, підписавшись, відходить до печі і там запалює люльку.
Вертун (підписує і каже голосно те, що пише). Варфоломей Вертун – радний.
Пилип (підписується й каже машинально). Вибачайте на цім слові, Пилип Круглий – війт... А тепер печать. (Бере печать.і папір. Огляда, що б підкласти під папір). На чім би тут притиснуть?
Гриць
 Стривайте, стривайте! Я підложу полу від свити, то воно краще відіб’ється. (Підкладає кінець свити під папір).
Пилип прибива печать.
Ява III
Ті ж і Семен (дуже старий і почтенний чоловік),
Семен
 Господи боже христе! Всі. На віки віков!
Пилип
 Здрастуйте, Семене! Явдоха (набік). Він так тут нужен, як на мосту дірка.
Гриць (шука стільця). Дайте ж стілець для нашого старенького дідуся. (Подає стілець). Сідайте, діду Семене.
Семен
 Спасибі тобі, синашу! (Сіда).
Гриць
 Що з вами, дідусю, чи ви, бува, не хворі, що так ослабли?
Семен
Та слава богу, сину! Може, Христос змилується надо мною і візьме з цього світу.
Всі
 Бог з вами, дідусю, що ви кажете?
Явдоха
 Других умієте лічить, а себе ні?
Семен
 А які ж ти ліки знайдеш на злого чоловіка?
Гриць
 Певно, Дем’ян вас знову обижає?
Семен
 Він... він! Отой розбійник, що я його на власних руках виховав, випестив, тепер, як гадюка! О боже мій! Що мені робить, нещасному?!
Пилип
 А що ж маєте робить! Нічого не поможе, треба віддать йому хазяйство.
Семен
 Борони боже! Як я віддам йому хазяйство, то й на тім світі не посмію стати перед моєю старою, котру він в домовину загнав!
Явдоха (набік). Лицемір єхидний!
Пилип
 А що ж його робить?
Гриць
 А чого ж наш поліцейський Клюква глядить? Взять би зараз такого шибеника, зв’язать та й одіслать у острог.
Всі
 Ходім, Грицю! Ми з ним миттю справимось.
Семен
 Ні, дітки, бог з ним, я не хочу!
Пилип
 Так не можна, хлопці, а спершу, вибачайте, треба до суда скаржиться.
Семен
 Нема нашого Марка, то й нікому оборонить мене від мого розбишаки.
Пилип
 Еге, вибачайте... то правда! Марко завжди умів так якось мирить, що в нашім селі не було ніякої тяганини...
Семен. Він був наш ангел, наш доброчинця! Кожного зарятує, розважить, утішить!...
Катерина
 І так марно, сердешний, згинув. Всі (смутно). Ох-хо-хо!
Галушка
 А хто ж його знає, чи загинув Марко, чи ні?
Пилип
 А звісно, загинув, коли живого немаї Вчора вже тиждень минув, як пішов вечором до Осикова, а переходячи через Чортову скалу, упав і вбився.
Галушка
 Ну, а де ж би він подівся, коли його тіла не знайшли?
Пилип
 Бог же його зна!.. Може, вода забрала, бо на другий день під скалами, біля річки, вибачайте, знайшли й книги, й газети, що він односив до двору, а самого і сліду нема! Певно, водою занесло в печеру, що під горою.
Катерина
 Ох! Не лежить він у святій землі, бо він упир.
Всі
 Упир!!!
Катерина (обижено). Що правда, то не гріх! Я сама бачила його упирем. 
Всі
Богородице діво! 
Гриць
Яким же битом?
Катерина
 Отож слухайте... Тієї самої ночі, як ми з дівчатами рвали коноплі у Теклі Павлової, біля Лопатівки, – уже було за північ – ми скінчили там роботу, і тільки зосталось трохи біля Варчиної балки... недалеко від Чортової скали.
Всі
 Біля Чортової?
Катерина
 Чую я, хтось біжить від нашого села, наче тіка. Я й притаїлась у бур’яні і дивлюся: а то Марко женеться, як вихор, без шапки, волосся скуйовджене...
Всі (цікаво). І що, і що?
Катерина
 Хотіла кричать на нього, коли ж такий страх напав, що диханіє в грудях сперлось... А він підняв руки над головою і щез між скалами.
Явдоха
 Мабуть, стереже своїх грошей, бо він їх десь заховав так, що тепер ніяк і не знайдуть. 
Семен
 Неправда, неправда! Так тобі здалося. Сиділа уночі в пустім місці, набила свою голову страхами, то й почало ввижатися, а тепер і верзеш нісенітницю... Марко святий чоловік! Це неправда!
Катерина
 А я вам скажу, що він упир. Одно – я сама його бачила, а друге – що й Назар ходить такий замучений, мов з того світа повернувся; та все плаче, певно, що батько ходе ночами й мучить його.
Семен
 Горює, сердешна сирота, за батьком, через те й плаче і змарнів.
Явдоха
 А хто зна, може, то він забрав у мене з комори гроші й через них покутує тепер?
Всі (невдоволено). Ну, ще що вигадайте!
Семен
 Без серця ти, молодице! Постережися крив дить такого чоловіка!
Явдоха
 А мені що?.. Марко тільки удавав з себе доброго, то ніхто на нього й не думав, а тим часо> скрізь по селу були крадіжки... Мені сам жандар казав що той якийсь мудрий злодій краде, а хто ж мудріши від Марка?
Дехто
А бог його зна...
Семен (склада руки й підніма очі в небо). Боже милосердний, прости їм, бо не знають, що чинять!! (До громади стривожено). Люди добрі! Чи не гріх же осуждать мертвого?.. І ви не боїтесь кари божої?.. Віра наша – усе, щоб за умерших молились, бо вони до бога належать, а ви зневажаєте його прах!..
Явдоха (набік). Одного не стало, знайшовся другий, щоб проповіді читать!
Семен (ударя себе в груди). Я знав Марка, знав, як свою власну душу, знав його змалку – і відаю, який то чоловік! (З виговором). Бога побійтесь!.. Він для вас віддав все: молодість, науку... Відказався від панського стану і нас, простих, любив, як своїх братів, просвіщав, утішав, обороняв від напасників і виривав з темноти!! О! (З плачем). Десь ми в пекло запродані, що не чуємо, кого потеряли, і ще й кривдимо його!
Мала пауза. Всі з опущеними головами, витирають сльози.
Ява IV
Ті ж, Назар і писар.
Назар блідий, змінився, вся постать нервово неспокійна, але симпатична. Писар пантрує за Назаром, щоб той не проговорився в чім.
Семен (протяга руки до Назара). Назарику! Дитя моє! Бідна сиротино, ходи, ходи сюди! Борони пам’ять твого отця!
Назар (наче просипається від сна). Мого отця?
Семен
 Борони його, сину, борони! Бо мої руки уже старі, не подужають вирвать брехливий язик!
Писар (набік). Ще оцей трухлявий пеньок мені заважає.
Назар (цілує Семена). Що? Що таке?
Семен (заспокоївшись). Ох! Навіщо я зворушую тебе. Що ти зробиш, коли й сам, бідний, нещасливий!
Назар (закривається руками). О! Без міри нещасливий я, дідусю!
Писар (набік). Як він його розтривоже, тоді готов усе розбовтать.
Семен
 І ти не переконаєш цих кам’яних людей, що твій батько не був злодієм?
Назар (мов його прутом електричним ударено, гвалтовно). Батько мій! Хто це сказав? Хто?!
Всі (засоромившись). Та чи... ми нічого... тілько... (Поглядають на Я вдоху).
Явдоха (до Назара і Семена негостро). Що ж ви думаєте, що я вас боюся?
Назар (з плачем). О мій татку! Дорогий! Мій рідний! (Грізно). То неправда!.. Чуєте?! Брехня!!
Явдоха
 А хто докаже, що в той вечір...
Назар
 Я! Я сам!
Всі (дивуються). Ти?!
Явдоха
 Дуже цікаво!
Писар (тихо до Явдохи). Цить! Ані слова більше! Явдоха (дивуючись). Що?..
Пилип (до Назара). Може, ти знаєш, що з твоїм отцем зробилось?
Назар (з рішимостю). А, нехай буде, що буде!
Писар (тихо до Назара). Божевільний!.. Що, тебе закортіло на шибеницю?!
Назар (котрий набрався одваги, щоб сказать, зразу в великім страсі опуска голову на груди, тихо). Боже! Боже!..
Всі
 Розкажи ж, розкажи, що ти знаєш?
Писар (хутко). А що ж він зна? Не більше від вас! Він же в той час був замкнений на горищі... і тільки на другий день довідався, як і ми, що отець впав з Чортової скали і убився.
Пилип
 Але, вибачайте, Павлиха...
Писар
 Павлиха сама не тяме, що базіка.
Явдоха (не зна, що казать). Ну... авжеж... звідкіля б могла... хіба ж я те знаю...
Семен
 Годі вже, годі! Такими розмовами ми тільки вражаємо сироту, нагадуючи його нещастя! Як забуде, тоді заспокоїться!
Назар (набік). Забути! Якби то можна забути!
Ява V
Ті ж і Палажка.
Палажка (входе хутко). А, боже мій! Діду Семене, ідіть скоріше, вас там шукають. Яків Скирта упав з коня і ногу собі переламав.
Всі
 Ото нещастя!
Семен (поспішає). Боже! Боже! Сю ж хвилину... (бере шапку). Видимо, господь нас карає: все більше й більше нещасних случаїв! (Виходить).
Гриць (до парубків). А ми, хлопці, ходім до корчми, там же рекрути наші. Трохи погуляємо наостанку та й помандруємо геть! Далеко... в світи!!
Всі
 Ходім, ходім!
Пилип
 Тойяз вами піду, бо як рекрути загуляють, то, вибачайте на цім слові, і ради не даси. Ще сьогодня й не виїдемо.
Всі виходять. Пилип за ними.
Писар (заступа йому дорогу). А що ж указ? Пилип. Цебто об опікунстві? Писар. Еге! Чи готовий?
Пилип
 Аякже. (Показує папір). Вранці, вибачайте, одішлю до суду.
Писар (бере бумагу). Це вже я й сам зроблю.
Пилип
 То й добре!
Писар
 А ви глядіть ваших рекрутів.
Пилип (з уразою). Е! Ще мене будеш учить, чого я маю глядіть! Коли я війт, то, вибачайте, знаю своє діло! (Виходить).
Ява VI
Писар і Назар.
Писар (радісно трусе папір). Ага! Тепер все в моїх руках! (Приглядається до Назара, котрий стоїть, мов одерев’янів). Коли б тільки цього чорт за язик не потяг, щоб часом не виявив усієї правди. (Підходить до Назара, б’є його по плечу. Суворо). Слухай! Що ти вигадуєш? Чи не з ума ти зійшов?!
Назар (наче просипається). Що таке?
Писар (сердито). Ще й пита! Кажу тобі останній раз – коли не заспокоїшся і не перестанеш дуріть, то роби тоді собі, що хочеш, гний у острозі, коли тобі так подобається, я більш не буду вмішуватись ні до чого!
Назар (обезсилений). Чого ти ще хочеш від мене?
Писар
 Щоб мав розум і держав язик за зубами! (Сердито). А то лазиш по селу, як мара, плачеш, стогнеш, виєш, наче що поможе?! Що з воза впало, то пропало. Пізно жалкувать, мій коханий, не треба було штовхать батька! А тепер...
Назар
 Я ненарошне! Я ненавмисне – я нехотя!
Писар (стращая). Так, так! Іди ж розкажи судіям! Іди! Думаєш повірять? Іди! Іди!.. Розкажи всім, то побачиш, куди тебе запровадять. (Удає спокійного). Коли хочеш острога, шибениці, то розказуй всім, всім розказуй!
Назар
 О, який я нещасливий! Лучче б земля підо мною провалилась і пожерла мене, ніж таку муку терпіть!
Писар (озирається неспокійно набік). А ‘щоб тебе вовк задавив, проклятий мугир! Ніякз ним не потрапиш на лад, треба ще з другого боку. (Підходить до Назара. Ласкаво). Ну, ну, годі, заспокойся, ніхто ж нічого не знає: всі думають, що батько упав з Чортової скали і убився.
Назар
 Та де він подівся, де подівся?! Ви з Дем’яном взяли мого тата, пошматували його! (Хвата писаря за груди). Кажи! Кажи! Де ви його поділи?! Оддайте мені його!
Писар (перелякався). Та ну, бог з тобою! Не кричи так! Я ж тобі казав, що ми поклали його на березі річки, під скалою, як условились тоді.
Назар
 Неправда, неправда1 Брешеш! Ви щось друге з ним зробили, бо його не знайшли там!.. Боже мій, боже!
Писар
 Я й сам не знаю! Міркую, що він з крутого берега посунувся у річку й поплив за водою.
Назар
 І я навіть не знаю, де й могила мого батька!.. О, тяжке, невимовне горе!..
Писар
 Ну, ну, годі, заспокойся! (Хитро). Я знаю, що ти не винен, але перед судіями не можна оправдатися без доказательств. Що ж би потім було з твоїм меншим братом, як він сам зостанеться на світі?
Назар
 Правда, правда!.. Бідний Йосип, бідний мій братик! Опріч мене, тепер у нього нікого не зосталось!
Писар
 А бачиш! Отже, гляди, не зрадь сам себе, мовчи, ані писни! Всіх остерігайся, а найпаче старого Семена. Тільки в такім разі і можна справиться з цим нещастям. (Удає набожність). І господь милосердний, і батько твій покійничок простять тобі, бо вони бачать і знають, що ти не винен.
Назар (радісно, складаючи руки як на молитву). Простіть, простіть! О, мій боже! Я буду любить свого малого братика, душу свою в нього положу; буду любить і шанувать всіх людей! Змилуйся ж, господи милосердний, і прости мене!
Писар
 А звісно, простить!.. Ну, а тепер йди додому, бо тут скоро вся громада буде з рекрутами. Краще йди з очей, щоб не питали, бо ти ще промовишся...
Назар
 Спасибі, нехай вам бог заплате! О! Бог вам заплате за вашу раду! Якби не ви, то не знаю, що б я й робив на цім світі?! (Виходить).
Ява VII
Писар, потім Дем’ян.
Писар (проводить Назара й вертається). А щоб тебе чорти взяли, проклятий плаксій! (Обтира хусткою лоб). Аж упрів! (Кива головою). От тобі й май діло з мужиком!.. Така ще темнота, що ні словечка розсудливого тобі не зрозуміє. Зараз треба проповідь казать! (Гордо). Скот! (По хвилі сміється). Мало сам не розплакався, як почав йому молоть о милосердії, о прощенії. Не знаю, звідкіля мені те у голову прийшло?.. Коли ж це найкращий способ, щоб мать вплив на темноту, а потім – роби з ним, що хочеш! (По хвилі). Важна пожива! Велике господарство, цегельня, каменоломня, вируб лісу... І то все попадає в мої руки! В мої! Скоро й собі власний хуторець заведу, а потім... га!
(Проходжується і потира руки). Хотів мене згубить проклятий мудрій, а тимчасом сам пропав, як собака в ярмарку... Однак дивно: де він подівся?.. (Хутко до Дем’яна, котрий виходе). Ну, що? Що?
Дем’ян (трясеться й дзвонить зубами). А, бодай його скрутило, змерз, як собака! Бр-р-р! Бач, трясуся, як осиновий лист!
Писар
 І ніякого сліду?
Дем’ян
 Ані-ні! Цілісіньку річку обходив – нічого нема! (Показує кілька раків у червоній хустці). Добре хоч раків напечерував.
Писар
 Раків? А то для чого?
Дем’ян
 Ну, а ти як би хотів – щоб я людям сказав: «Марка шукаю?..» Я удавав, що пішов по раки!
Писар (довольно). Чудесно! Дуже догадливо!
Дем’ян
 Еге, догадливо! В такий холод по вуха в воді. Бр-р-р! Мало-мало з шкури не вискочив!
Писар
 А оглядав же добре скрізь?
Дем’ян
 Ну, а як же? Скинув з себе одежу і вліз у воду, а вода, брат, холодна, мов хто бритвами ріже! А я давай мовчки від каменя до каменя, від печери до печери, мацаю то руками, то ногами, а люди сміються, думають, що сказився!
Писар (неспокійно). Чи не догадався, бува, хто?
Дем’ян
 Отак пак! Хіба я вже такий дурний? Питають – чого шукаєш? Та тут, кажу, один пан дав п’ять карбованців, щоб напечерував раків, бо він до них дуже ласий і хоче довідаться, де вони зимують?
Писар (до публіки). Отаких людей давайте мені побільше! Побачите, що зроблю!.. Просвіщенний чоловік! (Б’є Дем’яна по плечу). Зух, єй-богу, зух! Ну і що ж, ніякого сліду?
Дем’ян
 Слухай. Пройшов всю річку. Дойшов аж до ями, де вода б’є з гори. Там вода реве, як машина, а крутить, як у пеклі! Я насилу вдержався за коріння. Коли Марка ухопило в цю воду, то він звідціля не винирне і на страшний суд!
Писар
 Добре, що книги і газети, котрі ми положили біля нього, знайшлись. Це обстоятельство ясно Доказує, що Марко упав, ідучи в двір, а що тіла його нема, то це ще краще: не буде следствія, менше клопоту.
Дем’ян
 Та воно так, тілько жаль, якщо при ньому гроші.
Писар
 Не може статися, щоб при собі носив. Певно, десь заховав.
Дем’ян
 Бодай же його скрутило! Ну, де ж таки так ховать, що тепер і не знайдеш.
Писар
 Хоч би вони і під землею були, то знайду, будь покоен! Тут вже моя голова...
Дем’ян
 Ну, вже й голова! Чорт його бачив другу таку!
Писар
 А може, ні? За кілька днів ціле село прибрав. Тепер всі за мною і в огонь, і в воду б вскочили!
Дем’ян
 Е, всі! Тільки не мій старий!
Писар (сердито). А, правда! Та ще мені мокра печериця!
Дем’ян
 Я йому те саме зроблю, що Назар своєму батькові!
Писар
 Га! Якби то можна! Потерпи! І на нього знайдеться способ. Тільки тимчасом не треба його дражнить, обходься з ним поштиво, бо він мені нашкодить.
Дем’ян
 Одначе треба ж мені кінчать, щоб оженитися на Теклі. Тепер, як Юрка не стане, вона піде за мене, а де ж я буду жить, коли стара собака з хати виганя?
Писар
 Я тобі дам млин.
Дем’ян
 Який млин?
Писар
 Я ж тепер опікун над усім Марковим іменієм... Юрка збулися, він і не сподівався, як йому лоб забрили, а матір його вижену з млина і тобі віддам.
Дем’ян
 Оце так!.. Ніхто і не догадається, як ти його запер у військо; а сам він надіється, що це помилка, що його вернуть.
Писар
 Ого! Багато води утече, поки Юрко в село вернеться!
Дем’ян (загляда у вікно). О! Рекрути надходять! ‘ (Зривається і біжить до дверей). А бодай тебе скрутило. Стривай, дам я тобі!
Писар
 Що таке? Що там сталося?
Дем’ян
 А! Що? Юрко Теклю за руку веде!
Писар
 Ну, так що ж?
Дем’ян
 Як то що? Піду пополуплю його... Я йому покажу, як баламутить дівчину, на котрій я женюсь.
Писар
 Велике діло опеньки! Нехай собі там надивляється одно на другого. Що то тобі пошкодить? 
Дем’ян
Як що пошкодить?
Писар
 Ну, йди, йди! Не треба, щоб тут нас бачили вмісті.
Дем’ян
 Одначе...
Писар
 Іди ж, кажу! Мужик, хамула! Дем’ян. Чуєш ти! Не показуй мені зубів, бо... (Іде до дверей).
Писар (бере його за плечі і веде в бокові двері). Не туди, болван! Через мою хату іди, скотина!
Дем’ян
 Ну, то ти так і кажи!.. Коли жартуєш, то й я не сердюсь, але...
Виходять направо. Голос никне за кулісами.
Ява VIII
Юрко і Текля. Юрко входе з мішком за плечима. Кладе його в глибині сцени, за ним Текля, держить хварту.х при очах. Плаче.
Юрко
 Ще нікого нема?
Текля (укоряє). Бачиш, а ти так хутко з нами прощався і поспішав, наче й справді тут всі тебе ждали.
Юрко
 Бо мені дуже тяжко було дивитися, як матуся плаче. Через те я поспішав з дому, щоб швидше од’їхати, може, мені буде легше, як не буду бачить материного горя...
Текля
 Хочеш мерщій утекти і забуть нас?
Юрко
 О ні, Теклюню, не забуду!.. Тяжко йти між чужі люди і покидать та, що всією душею кохаєш: стареньку матір, сироту сестричку, скали, ліса, навіть тур-кот мого млина, що так довго розмовляв зо мною своїм клекотом...
Текля (з плачем). Всього тобі жаль, нічого не забув спом’януть, тільки за мене не згадав.
Юрко
 За тебе не згадав, об тобі забув, об тобі? (Обніма Теклю, цілує й тулить до свого серця).
Текля ридає.
(Він садовить її на лаву і сам сіда рядом з нею). Не плач, не плач, Теклюню, не одбирай від мене і решти розуму, бо я собі що-небудь лихе зроблю!
Текля (живо). Не кажи так, Юрко, не кажи – гріх!
Юрко
 Я не знаю, що з моєю бідною головою робиться, скільки нещастя разом! Один був у нас заступник і опікун – хрещений батько, – і того господь узяв до себе, нема кому боронить нас.
Текля
 О, якби він був, то не попустив би, щоб тебе взяли від старої матері.
Юрко
 Я зовсім не розумію, як воно сталось? Прийшли, схопили, закували й повезли в город, ніби я укривався від повинності! Просив, плакав, нічого не помогло. Звеліли присягнуть і зостаться на службі. Тільки й випросився на кілька день, щоб попрощаться з вами. Бачить бог, що хоч мені й важко покинуть нашу хатку, наше гніздечко, але ж я б пішов лучче охотою - служить, ніж примусом. О боже! Не скажеш словами, як мені важко покидать стареньку матір і сестру без помочі, без защити!..
Текля
 Без помочі? Без защити? А я ж, мій Юрку?
Юрко
 Ти, моя голубко?! Що ж ти поможеш, бідна моя дівчино? Тобі самій треба оборони від злої мачухи, від Дем’яна, котрий силою хоче на тобі женитися, а як мене не стане, то тебе, певно, приневолять, щоб за ньог вийшла!
Текля
 Ні за що на світі! Я тебе одного кохаю! Як тебе бачу коло себе, то мені весело, радісно й так гарно, що весь світ, всі люди здаються добрими, навіть серце на мачуху відходе, хоч вона мені і татові стільки злого робе...
Юрко
 А я ні до кого жалю не маю. Ото як побачив я, що Дем’ян тебе сватає, так не знаю, що зо мною сталось. В грудях заболіло – неначе що запекло! І мені здається – убив би того, хто захоче одібрати від мене твоє кохання.
Текля
 Як же тобі не гріх так думать, коли моє серце стало для тебе, як те сонечко, що світе високо і ніколи не гасне! А ти підеш в світ між люди і забудеш свою бідну Теклю, як не будеш її так довго бачить!
Юрко (обнімає її за шию і дивиться пильно в лице). О! Ніколи, ніколи! Поки життя мого – не забуду тебе, моя зірочко! Всю тебе в серці моєму носитиму. Я хоч не дивлюся, а тебе бачить душа моя!.. Ти завжди стоїш перед моїми очима!
Текля
 Мій милий!.. А я рано і вечір буду молить господа, і він мене послуха, щоб ти щасливо повернувся додому.
Юрко
 Дай господи!
Текля
 Скоро пролетять ті кілька років; я тим часом тільки о тобі буду думать! (Обнімає його за шию. Любовно). З пташками разом буду розмовлять об моєму Юркові, а вони полетять далеко, далеко... туди, де ти будеш, і своїм щебетанням розкажуть, як я тебе кохаю!
Юрко
 О ти моя пташино! (Хвиля гарячих об’ятій). Який я щасливий! Хотів би, щоб зараз життя скінчилося, а душі наші щоб так у парі зосталися, доки евіт сонця!
Текля
 Голубчику мій, як ти гарно говориш! (Ще обнімаються). Пам’ятаєш, Юрко, як ми читали про одного жовніра, котрого кулі не брали через те, що у нього на шиї був образ богоматері? (Зніма з шиї образок й віша Юркові). Це остання пам’ять моєї матері, тобі віддаю, носи його, мій милий, і божа мати з ясного неба буде оборонять тебе від усього злого.
Юрко
 Нехай тебе господь наградить, золото моє!
Ява IX
Ті ж, Пилип, Галушка, Вертун, Катерина, Гриць, парубки, дівчата, рекрути, музики, потім Палажка.
Пилип (входе). Ого! Вибачайте, Юрко вже тут. Добрий з нього буде жовнір, бо... як то кажуть... вибачайте... ага – пунктуальний!
Всі ввійшли
Гриць наостанці з музиками.
Гриць (дуже веселий, співає).
Батьки з матерями Зосталися самі, А ми помандруєм Під карабінами... Гу-га!
Пилип
 А Гриць, вибачайте, раз у раз веселий!
Гриць
 Це, знаєте, як то кажуть, голий, та веселий, дурний,та здоровий! А чого мені журитися? Я собі жовнір, а до того ще й улан! Як уберуся в мундир з китицями на плечах та сяду на коня – буду як намальований. Тоді всі дівчата стануть за мною бігать і не одна заспіває. (Співає).
Їде улан, їде, їде, 
Чом до мене не заїде: 
В мене овес, в мене сіно, 
Горілочка, мед і вино.
Палажка (входе). Старий, чи вже запрягать? Коні готові.
Пилип
 Запрягай, запрягай! Тільки уберемося, зараз і в дорогу! (Виходить наліво. Палажка в середні двері).
Гриць
 Ну, хлопці, чого носи повісили? Що з вас за жовніри, коли ви виглядаєте, як смажені кури! .
Савка
 Добре тобі балакати, що сам один і нікого покидать.
Гриць
 Ага! А ти покидаєш Марину! Не будь дурний, не люби дівчат, бо любощі печеної цибулі не варті! Кожний закоханий похожий на того барана, що, одрі-знившись від отари, заблуде, вставить баньки в одне місце та й муркоче, а додому вже не потрапе!
Катерина
 Не буде нашого Гриця! Хоч він і докуча, а всіх і співами своїми розважа.
Гриць
 Що за врагова мати! Наче й люблять мене, а тільки захочу до якої дівчини пригорнуться, зараз тіка! Е! Якби так потрусив у кишені срібні гроші, то... га! зараз би була не одна! (Співа).
Коли б мені мірка грошей, 
Оженився б на хорошій,
Коли ж нема копійчини, 
Не вибирай вже дівчини!
Ява X
Ті ж, Софія, Семен, потім писар, Пилип і Палажка.
Семен
 Здрастуйте ще раз, дітки! Всі. Будьте здорові, дідусю!
Софія (біжить до Юрка). Братику мій коханий! (Обніма).
Юрко
 Сестричко!
Семен
 Приволік і я старі кістки, щоб з вами попрощаться, мої хлопці!
Рекрути тісняться до Семена й цілують йому руки.
Рекрути
Спасибі вам, дідусю! Спасибі!
Гриць
 О, які ви добрі, дідусю наш дорогий, що прийшли своїх онуків на дорогу поблагословить!
Рекрути
Благословіть нас, благословіть нас, дідусю!
Писар виходить із своєї хати, одягнений в бурку з капюшоном, шапка на голові, поглядає з презирством на всіх.
Мелодрама (піаніссімо).
Семен
 Добрі мої діточки, нехай вас господь благословить і проводжа в дорогу. Хто зна, чи побачимось ще на цій землі, бо мені небагато вже зосталось жить, скоро вже в могилу ляжу! То візьміть, мої любії, до серця слова старого, которий радувався, як ви родились, научав вас, як підростали, а тепер прощається з вами надовго, а може, й навіки! Пам’ятайте бога, будьте поштиві!.. Покидаєте ваші хатки й ваші ниви, бо мусите йти в світ... А коли господь вам допоможе вернутися, принесіть з собою ті самі поштиві, добрі серця, любов до ближніх своїх і ті самі руки, щирі до праці, а не вертайтесь, як другі, котрі виходять з війська розбещені, ліниві, не вірять в бога, не шанують людей, а ні їх добитку! (Обнімає всіх). Бувайте здорові! Бувайте здорові! Нехай вас господь проводжа й благословить!
Всі (з чувством). Амінь!
Писар (набік). Темнота!
Рекрути (махають шапками). Бувайте здорові! Всі. Нехай вам бог помага!
Пилип виходить зліва в кобеняці, в руках шапка з навушниками. Палажка виходить з середніх дверей і подає Пилипові батіг; обоє остаються біля дверей зліва. Писар справа, усміхається презрительно. Юрко напереді сцени; у нього з боків Текля і Софія, котрі обняли його за шию й тулять до його грудей лиця. Семен позаді їх. Дівчата всередині прощаються з рекрутами. Музика переходе з ліричної мелодрами в марш.
Мужський хор.
Гей, гей! Хлопці, час в дорогу! 
Помолимось щиро богу!.. 
З ясним чолом в світ полинем, 
Сміло ж, браття, – не загинем!
На війні ми з ворогами 
Будем битися орлами! 
А як славоньки здобудем, 
То й горенько все забудем!
Завіса
Дія третя
Декорація І акту.
Двічі.
Ява І
Соломія, Марина, Софія, Катерина, дівчата, Михайло
Дівчата вбрані, як дружки, з весільними подарунками, стоять під Павловою хатою. У Соломії здоровий калач, у других великий хліб, сир, мисочки з медом, пляшки з напитками й т. п. Софія одягнена бідно, держиться збоку, у неї в руках вінок з незабудків. Катерина в одежі різних кольорів, убрана як дружка, в величезнім вінку з сухозлітками на голові, заміта кон. Михайло в .шапці з квіткою, пляшка й квітчаста хустка в руках. Лінивий до роботи, тут шмига і увивається біля дівчат.
Хор.
Світить місяць в полуночі,
І зіронька сяє. 
Молодая дівчинонька 
Козака чекає.
Ой ходила з дружечками 
На холодну росу, 
Під віночок розпустила 
Свою русу косу.
Ой ходила з дружечками 
В вишневий садочок, 
Сплели її та дружечки 
Рутв’яний віночок.
Ой ходила з дружечками 
З ярок на базарок, 
Купили їй та дружечки 
Весільний подарок.
Горпина (несе мед на тарілці).
Як рибонька, будь здорова, 
I, як пташка, веселенька, 
Твоя доля нехай буде, 
Як мед оцей, солоденька!
Хор
Нехай тобі господь дає, 
На все добре помагає!
Соломія (з калачем)
Будь весела і щаслива,
Нехай родить твоя нива.
Прийми ж, Текля, від сестриці
Ці пшеничні паляниці.
Нехай тобі господь дає.
На все добре помагає!
Марина (з сиром).
Благослови боже милий
Твій, Теклюню, вік щасливий,
І хатину, і комору,
Твою ниву, і обору!
Хор.
Нехай тобі господь дає,
На все добре помагає!
Софія (з вінком).
В темнім лузі калинонька
Буйним цвітом процвітає.
Нехай серце шасливеє
Тяжке горе забуває!
Хор.
Нехай тобі господь дає,
На все добре помагає!
Хор. 
Ми тим часом не дрімаймо
Та гарненько погуляймо,
До вечора, до півночі,
Звеселимо вік дівочий!
По закінченні пісні дівчата складають подарунки на стіл, що стоїть під хатою.
Михайло
 Що це наша молода так довго не показується, невже ще не вбралась? (До Катерини). Ей! Чуєш, стара!
Катерина (образилась). Стара! Стара! Я ще дівчина, а до того ще й дружка!
Михайло (сміється). Чудесна дружка з віником у руках! Якби відьма з куцим шлюб брала, то тобі якраз було б пристойно стать за першу дружку.
Катерина (заміряється віником). Дам я тобі відьму, каплоухий!
Михайло
 Ну, ну, відчепись, бо ти мені нову свиту замажеш.
Соломія
 Та ну вас, годі! Що це Текля робе? Дружки ждуть під хатою з подарунками, а вона не виходить.
Катерина
 Е! Дай їй спокій! Іде, сердешна, заміж по неволі, то сидить там бідолаха в коморі та плаче.
Дівчата
Плаче? Чого?
Катерина
 Еге, чого? Дем’ян – то не парубок, а супостат. Ще й не повінчався, а він вже до бича береться.
Марина
 То нехай відцурається від нього та й квита!
Катерина
 Так мачуха неволить.
Марина
 Цікава річ – через що їй так хочеться, щоб Текля йшла за Дем’яна?
Соломія
 Через що? Хоче збутися дівки з хати та й годі!
Катерина (значительно). А може, через що інше?
Михайло (підморгуючи). Ге-ге! Мені теж так здається! Та воно так і є, що через щось інше!
Катерина (набік). Дурний, так і пре! (Побачивши Теклю, котра іде з хати). Ага! От і панна молода.
Ява ІІ
Ті ж, Текля, потім Назар. Текля виходить убрана до шлюбу, бліда, заплакана.
Катерина
 А що ж ти, зовсім прибралась? Бо скоро музика піде по молодого, а як гості зійдуться; то й до шлюбу зараз.
Текля (зітхаючи). До шлюбу, з Дем’яном! О боже! Приходить мій час. Серце болить!
Катерина
 А тепер треба повносити подарунки в хату. (Йде до столу).
Текля
 Нехай вам бог заплатить... Бог заплатить! (Побачивши Софію, котра висовується із-за дівчат з вінком). А! Зося! (Вітається з нею).
Софія (несміливо). А я не маю тобі чого подарувать, тільки цей вінок з незабудків. Приймеш його? Правда? (Кладе їй вінок на голову).
Текля
 Від усього серця, кохана моя Зосю!
Софія
 О, я знала, що будеш йому рада, бо і мій бідний братик любив ці квіти. 
Текля
 Юра, мій коханий, пішов у чужу землю! А може, його вбито на війні! (Бере вінок з голови і цілує з плачем). О, і я з жалю за ним скоро зсохну, як квітка на цьому вінку!
Михаило
Агов! Назар, здоров! Як поживаєш?
Назар (виходить справа через тин, несе кілька кусків дерева і пилку в руках). Спасибі!
Софія (набік). Назаре!
Соломія (до Софії). Чого ти так почервоніла?
Софія (змішавшись). Хто?.. Я?.. Ні!
Михайло (до Назара). Шукав тебе, щоб просить на весілля, та не було в хаті.
Назар
 Ходив по дерево, хочу трохи ложок наробить, може, на базарі що вторгую.
Михайло (п’є). Будь здоров!
Назар
 Спасибі! Я не п’ю...
Михайло (подає йому). Ну ж торкни каплю... Від дружка кожний повинен випить – такий звичай!
Назар
 Коли сказав не п’ю, то не п’ю; більш мене не проси. (Побачив Софію). Софія! (Іде під свою хату, сіда на лавці і струже).
Текля (до Михайла). Дай йому спокій! Він, нещасний, стурбований, бо писар спродує грунт, хату і все господарство.
Михайло
 А правда, правда! Після покійного Марка зосталось багато якихсь довгів.
Текля
 Е, слухай, що тобі писар набреше. Він всім так каже, а йому й вірять!
Софія
 Бідний Назар!
В оркестрі піано грають краков’яка.
Соломія
 Чуєте, дівчата, музика вітає пана молодого, а ми ще й досі тут! Ходімо хутенько, щоб не спізниться!
Дівчата
Ходім, ходім!
Михайло
 Ну, за мною, як за боярином! Та співайте веселої, щоб аж по скелях розлягалось луною! (Співа).
Неси, коню, під віконню, 
Будем грати, вигравати, 
Будем грати, вигравати, 
На весілля закликати.
Михайло йде наперед дівчат і співа. Уходять. Текля йде. у хату.
Ява ІІІ
Назар і Софія.
Назар (кладе роботу, тихо кличе Софію, котра йде остання за дівчатами). Софіє!.. Зосю!..
Софія (повертається). Ти мене кличеш?
Назар (несміливо). Тебе... Хотів би довідатись...
Софія
 Що таке?
Назар (набік). Боже, як серце б’ється!..
Софія (набік). Що з ним сталось? Забалакав... (Голосно). Тобі чого-небудь треба від мене?
Назар (не знає, як почать). Та то... я хотів з тобою побалакати, тільки ти, може, не захочеш мене слухать?
Софія
 Кажи, кажи, мій Назарику, буду слухати. Назар (радісно). Спасибі тобі! Яка ти добра, що не втікаєш від мене!
Софія
 Чого ж я буду утікать?
Назар (гірко). Бо від того чоловіка завжди тікають, котрим гордують!
Софія
 Господь з тобою! Що ти? Я тобою гордую?! Назар. Я того стою.
Софія
 Не думай так за мене! Правда, що й мені, і матусі гірко, що ти ніколи до нас не заговориш, а тільки ми на тебе не сердимось, бо знаємо, що кожний нещасний тікає від людей.
Назар
 Мого нещастя ні в самотині, ні в сні не забудеш! Нема йому кінця-краю!
Софія
 Після смерті хрещеного батька ти відцурався від нас, як від чужих; а ми з тобою разом виросли, я для тебе як сестра. Поділився б зо мною своїм нещастям, і тобі було б легше!
Назар
 З тобою поділиться, тобі розказать? Тобі?.. Ніколи в світі! Лучче вмерти!..
Софія (з виговором). Бачиш, який ти недобрий?!
Назар
 А хоч би тобі й розказав – не зрозуміла б!
Софія (з смутним усміхом). Хто зна!
Назар
 Як то? (З страхом сам до себе). Чи, може, вона довідалась?
Софія
 Розумію я, як то тяжко жить на світі, коли хто взяв наше серце, а свого ні крихти не зоставив... О, як тяжко тоді на душі! Як темно! Ніби сонечко на небі загасло!
Назар (дивується). Про що ти кажеш, Софіє?
Софія
 Тобі жаль Насті?..
Назар (сердито). Насті?
Софія
 Бо ти її ще кохаєш, а вона пішла в світ, забула тебе.
Назар
 О, нащо ти мені нагадуєш про неї?
Софія (смутно). А бачиш, бачиш, що я правду кажу! Прости мені, я не думала цим так уразить тебе. (Набік, гірко). Він її ще й досі коха!
Назар
 Настя – злий дух!.. Вона довела мене до нещастя!
Софія
 А проте жалкуєш за нею?!
Назар
 Я не знаю, як тобі й сказать! В тім були якісь чари, що вона мені подобалась, бо я її і тоді не любив, і тепер не люблю!
Софія (радісно). Не кохаєш її! Не кохаєш! І то правда? О боже, яка я щаслива!
Назар (радісно). Що?.. Ти щаслива?! Ти себе тим утішаєш?.. Я більш... (Огненно). Моя Софієчко дорога! (Хоче її обняти).
Софія (так само). Мій коханий!.. (Здержується і поправляється засоромившись). Коханий братику!
Назар (смутно). Ох!
Софія (хутко). Ти не гніваєшся на мене і не заборониш тебе братом почитать? Правда? Будеш мені нагадувать дорогого нашого Юрка.
Назар (набік). Не любить вона мене! Я її не варт!
Софія
 Бувай здоров! Треба поспішать до матусі, може, вже прокинулась. Так тяжко слабі, що цілу ніч і очей не заплющила, тільки ранком, зморившись, заснули.
Назар
 І я в тім винен, що дозволив забрать від вас останню поміч – млин, але якби ви знали все...
Софія
 І чого ти вигадуєш! Матуся заслабли від жалю за Юрком, як його взяли до війська. Ще поки не знали, що пішов на війну, то сяк-так тягались, а як довідались, то звалились і вже з ліжка, не встають.
Назар
 Треба б доктора привезти з города!
Софія
 А чим же йому заплатити, коли ні копійки при душі? Пішла б на роботу, коли ж матусі нема з ким покинуть. То так тільки ягід назбираю, продам і за ті гроші куплю трохи молока та пшінки скілько качанів.
Назар (несміливо). Я вчора на ярмарку купив дві булки... Я скоро знову буду на базарі, то куплю, а для Йосипа стане тим часом... Візьми одну...
Софія (засоромившись). Бідні ми, правда, але...
Назар
 Матусі, хворій матусі!
Софія (тихо). Матусі! О, для неї все зроблю! (Дає йому руку). Нехай тобі бог заплате!
Назар
 Підожди ж хвилину, я зараз винесу. (Од-коде до дому). А доктора сам приведу.
Ява IV
Софія, Дем’ян, потім Назар.
Софія (сама). Який він добрий! А люди так кривдять його! (Зітхає). А нема гіршої на світі долі, як доля сироти! (Помовчавши). Він за мене дума, а Настю забув, не любе її! О боже! Мало серце не вискоче з грудей од радості! Може, це й не добре, але я рада, що і він тепер такий бідний, як я! Може... Може!.. Ох! Що б то було за щастя!.. Боже мій милий. (Наче марить). Поставила б собі маленьку хатку, там між скалами вгорі! Він би з малим братом ложки робив, а я б збирала гриби, ягоди!.. Зимою б пряла, аби заробить на кусок хліба. І так вчотирьох з моєю матусею жили б собі, далеко від людей, щасливі, щасливі... (Закривається хвартухом).
Дем’ян (виходе зліва напідпитку). А бодай вас скрутило! Така ураза мені, молодому! Га-га!
Софія (злякано). Ой Дем’ян! Якби зобачив з Назаром...
Дем’ян
 Безголові дівки! Заставили мене ждати. Мене, Дем’яна! (Побачив Софію). А ти, старчихо, що тут робиш, га?’ Прийшла ревіть знову з Теклею, що твого брата коха! О, я научу, як другого кохать! Коли так дуже любе, то буде чого плакать! Дам я їй того Юрка, волоцюгу!
Софія
 Чого тобі від мене треба?
Дем’ян
 Всього! Тямиш? Все зробимо з писарем... Як нам захочеться, щоб умер хто, – то й умре, так як Марко! Га-га!
Софія (набік). Він п’яний!
Дем’ян
 О, наш писар – велика штука! Тільки на одно дурний, що йому до вподоби така старчиха, як ти!
Софія (набік). Знову пристає! Мати божа, оборони мене, бідну сироту!
Дем’ян
 Ну, чом нічого не кажеш? Чого прийшла? Ага! Надумалась і прийшла до писаря на ту саму службу? Так? Ну, це добре! Дуже добре! Що ж согласна? Га-га-га!
Софія (дрижить). ЧЪго ти в’язнеш? 
Дем’ян
Ніби ти й не знаєш? Ге-ге-ге! Хіба тобі погано буде в нього? Ще яку панну зробе з тебе!
Софія хоче відійти, а він заступа дорогу.
Коли я до тебе балакаю, то слухай, а не (дражнить) ме... ме... ме!..
Софія (плаче). Пусти! Ти чоловік без душі! Кожне твоє слово розрива моє серце, палить чоло, але вибачаю тобі, бо ти п’яний.
Дем’ян (з усміхом). П’яний? То й добре! Легше скажу те, що маю на мислі... Я хочу тобі помогти...
Софія (з плачем). Нещасна сирітська доля! Не треба просить від людей напасті, бо як нема їм чого лихого зробить, то хоч в думках покривдять.
Дем’ян
 А бодай тебе вовк з’їв! Служити у такого пана, як писар, кривда! Роботи ніякої, а всього по вуха: будеш, як сир в маслі, купаться!
Софія
 Лучче з голоду вмерти, ніж їсти всякі присмаки, куплені за мій стид, за мою зневагу!
Дем’ян
 Га-га-га! От дурна! Не одна б городська панна тобі позавидувала! Але сама прийдеш, просить будеш!
Софія
 О, краще смерть!
Дем’ян
 Ого-го! Дика голубка як високо в скалах робить гніздо, та й то можна піймать! Не хочеш по добрості, то підеш по злості!
Софія (плаче). Боже! Дай мені силу і будь моєю обороною!
Назар (виходить з хлібом). Що тут таке? Що сталось? Софійко, ти плачеш?
Дем’ян
 Ага, ось і другий, якраз такий самий, як і вона! (До Назара). Саме вчас прийшов. Поможеш вибить у неї дурість з голови, бо мені невдача.
Назар
 А тобі до неї що?
Дем’ян
 Мені?.. Нічого!.. Але твоєму опікунові хочеться взять її до себе у службу, та вона, дурна, не хоче!..
Назар
 О іроди, пекельні душі, мало вам мене! Ще й її з’їсти хочете?!
Дем’ян
 Ну, ну! Не хоче – обійдеться й без хотіння! Нехай і сам чорт стоятиме на дорозі, то писар зуміє справиться з дівкою!
Назар
 Нехай попробує напастись на неї! Нехай попробує!
Дем’ян
 Що ж ти йому зробиш? Га?
Софія
 Дай йому спокій, бачиш – він п’яний!
Дем’ян
 П’яний, п’яний! А тобі яке діло? Ти, свята!.. Вона мені буде дорікать! Та-та-та... (Заміряється). Я тебе тут так витверезю, що тебе й чорт не пізна!
Назар (заступа Софію). Геть від неї! Бо тут тобі амінь. Уб’ю, як собаку!
Дем’ян
 Що? Ти мене уб’єш! (Насмішливо). Ну, ну! Я знаю, що ти до цієї роботи майстер, але зо мною так легко не удасться, як з твоїм...
Назар (вражений). Дем’ян! (Слабим голосом). Мовчи, не договорюй, на милість божу, прошу тебе!
Дем’ян
 Га-га! А бачиш?!
Софія (набік, дивуючись). Що це за знак?
Дем’ян (нагло). Ну, чого ж замовк, наче тобі хто за шию води налив? Га? Жандарми в голову прийшли? Що? Правда? А вони сьогодня тут, тільки словечко шепнуть!
Назар (ламає руки). О господи, змилосердься ж наді мною!
Софія
 Назарику, що з тобою? Чим він так стращає тебе?
Назар
 Нічого, нічого.
Софія
 Бідненький, ти дуже страждаєш. Я бачу!
Назар
 О, нестерпуче! Зверх людської сили! Але доволі вже! Нехай буде, що буде, треба скінчить!
Дем’ян (набік). Що він балака? Може, справді здурів?
Назар (до себе). Братику мій, бідний мій братику, що з тобою буде, як мене не стане? (До Софії). Іди, іди, бо тебе там матуся виглядає, може, голодна! На булочку!
Дем’ян
 Булочку! То ти хліба просила, старчиха! Софія (засоромилась, не бере хліба). Боже! Назар (обижено). Дем’яне!
Дем’ян
 Ось де я! Значить, брать не стидно, а працювать і служить у пана писаря – то ганьба для неї!
Назар
 Без милосердія ти чоловік, без бога!
Дем’ян
 Така здорова, молода дівка, замість роботи, попід хатами милостині просе! Всім розкажу!
Софія
 Ох, якби - могла, під землю б заховалась від цих людей! (Не бере хліба. Утіка хутко направо).
Назар
 Софіє! Зосю!
Дем’ян (сміється). Га-га-га-га! Бач, як убира! І не писнула! (Іде до дверей хати й дивиться вслід Софії). На! На! На! Давай собаку на старця! Давай собаку! (Цькує). Туйво! А-га-га-га! (Присвистує). Старече плем’я. Га-га-га! (Пішов у хату).
Назар
 О боже милосердний! Нащо стільки невинних терплять на землі?! Доволі! Нехай роблять зо мною, Що хотять, а я її обороню! (Вибіга за нею з хлібом, гукаючи). Софійко моя! Софійко моя дорогая!
Ява V
Марко
Яку хвилю сцена пуста. За кулісами чути голос Марка.
Марко
 Смоли! смоли! Кому треба смоли, купуйте! (Виходить одягнений смоляром, лице заросло, потемніло, волосся побіліло, сорочка замазана в смолу. Бриль повстяний, з широкими полями, старий. В’їжджає тачкою, на котрій лежить бочонок із смолою). Смоли! Смоли! Смоли! (Опускає тачку, оглядається й витира піт з лиця). Ох, який жар всередині, язик горить, голова крутиться, сил нема, ледве на ногах можу стоять! (Сіда біля криниці, набира малим горнятком води з колодязя й п’є). Ох!.. Ні! То так! То пройде! То я затривожився, що побачив рідне село, рідну оселю!.. О, як радісно серце забилось, коли ще здаля побачив і скалу, і ліс. (Встає й оглядає). Дороге моє село! Як я тоску-вав за тобою, лежачи в тяжкій хворобі. Був між життям і смертю, а думка бігла сюди, в цю сторону... А сьогодні знов утішаюсь тобою, дихаю твоїм повітрям!.. Ось хатка кохана! Тут прожив з радістю і надіями в серці, що моя праця даремно не пропаде... (По хвилі). А що сталось? Рідний син!.. Власна дитина, котрого годував боязнею бога, поїв любов’ю і милостю до ближнього, котрому навіть і тепер готов пробачити за єдине слово, за єдину сльозу покаянія. (По хвилі, грізно). Ні, ні! Геть від мене милость!.. Милость – слабість батьківська!.. Тобі не вольно згинатися під вагою болізні, ти повинен жити не для помсти, а для справедливості! (Оглядається неспокійно). А, хтось надходить. Не хочу, щоб мене зараз пізнали. (Надіва бриля, насуває на очі, хвата тачку і гука). Смоли! Смоли! Смоли!
Ява VI
Марко, Пилип, Галушка, Вертун, потім писар.
Пилип (до радних). Ну, вибачайте, а де ж писар?
Галушка
 Зараз прийде, тільки закінчить той контракт з німцем. (Підходять наперед сцени).
Марко
 Смоли! Смоли! Смоли! Чи не треба кому смоли?
Вертун
 Якийсь смоляр.
Марко (не скида бриля, нахиляється головою). ІПя-сти боже до роботи.
Пилип
 Дай боже! А звідкіля ви з цією смолою, га?
Марко
От там з-за яру, од Липовця. (До Пилипа). Може, купите, хазяїн?
Пилип (надимається і показує медаль). Не хазяїн, вибачайте, але війт!
Марко
 Простіть мені, я не примітив.
Пилип (покровительственно). То, вибачайте, нічого не шкодить.
Марко
Купіть, пане війте. Смола чудесна, сосня-на, ні єдиної грудки землі. Купуйте, господарі!
Пилип
 Нам тепер немає часу, бо буде рада. Та до того скажу тобі, чоловіче, що мені, вибачайте, як війту, не випада гандлювати, бо маю на собі знак. От як жінка моя, Палажка, прийде, то вона собі купе, коли їй треба. Підождіть тут, поки всі зберуться на весілля, то, може, вибачайте, що уторгуєте.
Марко
 А!.. Маєте весілля в селі?
Пилип
 Еге. Дівка з тієї хати іде за парубка з млина.
Марко (набік). Мабуть, Юрко жениться на Теклі! Дякую богу, бо й за ними був непокійний. (Голосно). Спасибі за добру раду. То я відпочину собі в холодку, сонечко припіка, кістки старі, а промахався таки добре. (Ставить під повіткою тачку, сідає на сніпку соломи з боку від акторів).
Галушка
 То диво, але оцей смоляр наче мені знайомий!
Пилип
 Може, коли проходив уже по селу. Вертун (дивиться наліво). Писар іде, писар!
Входе писар, одітий по-європейському гарно, але без вкуса. Всі кланяються.
Писар
 Ага! Вже тут! (Погляда на Марка). А то що за чоловік?
Марко (набік). Писар!
Пилип
 Смоляр з-під Липовця, відпочиває, бо душно.
Писар
 Хіба тут корчма, щоб всякий розлягався?! 
Пилип
А нехай собі, землі не оддавить. 
Марко (набік). Як мене пізна – все пропало. 
Писар
Ну, годі про нього! (До Пилипа остро). Що ж я довго буду ждать, поки видасте мені приговор? 
Пилип
Коли ж неготово.
Писар (грізно). Чом неготово?
Пилип
 Ще не вся рада, бракує старого Семена.
Писар (набік). Завжди та стара порохня стає на моїй дорозі. (Вголос). То послать за ним.
Пилип (до Галушки). Треба послать за Семеном на скали, він, певно, пішов зілля збирать.
Галушка
 Та його там тепер ще нема, бо він завжди ходе по заході сонця зілля збирать.
Писар
 Що ж це? То я буду ждать! Зараз мені гайда за ним! Купцеві нема часу зволочуваться з контрактом.
Марко (набік). Еге, якась лятрига купує участок. Пилип (до Вертуна). Збігайте ви самі за Семеном. Галушка. Скажіть йому, щоб зараз прийшов, бо писар казав.
Писар
 Хто такий? Хто? Що ж ти, дурню, не знаєш, як повинен мене називать?
Галушка (здіймає шапку). Вибачайте, вельможний пане, я так казав затим, що не до вас була річ.
Писар
 Мовчать! (Ходе сердитий).
Пилип (до радних). І хто б, вибачайте, подумав, що то мужицький син? Наче зроду пан.
Вертун
 Га! Всякі талани бог людям дає.
Писар (до Вертуна). Ще й досі тут мнешся?
Вертун
 Зараз, в один мент! (Вибігає наліво).
Писар
 Я вас навчу, як обходитися зі мною.
Ява VII
Ті ж, Дем’ян, потім Явдоха, пізніше Павло, в кінці Семен і Вертун.
Дем’ян (входить зліва, ударяє писаря по плечу). Як поживаєш, Юхим?
Писар (як ошпарений). А! Скотина! Дем’ян. А! Що? Що так?
Писар (остро). До кого ж це ти так балакаєш?. Дем’ян (недбало). А до кого ж? До тебе!.. Писар. Просю тебе інакше зо мною поводиться! Дем’ян. Як же у біса?
Писар
 І оддавать мені поваження як слід!
Дем’ян
 Не надувай губів і не піднімай кирпи, коханий приятелю! Не думай, я всякому раду дам!.. А вдвох, то й чорта загнуздаємо! Коли зуміли з таким мудрієм, як Марко, то...
Писар
 Мовчи, сатана! Марко (набік). Що це за знак? 
Явдоха (входе). Дем’яне, бійся бога, що ти робиш? Іди за дружками, та й до шлюбу пора, в церкві ждуть.
Дем’ян
 То нехай не ждуть, хіба я їх просив, чи що? Ото ще недоставало, щоб я за дружками лазив; не знають дороги до вашої хати?
Явдоха
 Що з ним зробиш, коли він п’яний? (До хати). Старий! Чуєш? Гей, старий!
Павло неохотно виходе з хати.
Побіжи до млина, скажи дружкам, що Дем’ян тут, нехай ідуть сюди з музикою, скоріше, все уже готово!
Павло
 Зараз іду! (До себе). Бідна моя дитина, вона загине з тим п’яницею! (Вийшов наліво).
Марко (набік). То це Дем’ян жениться з Теклею! Нещасна!
Пилип (котрий з Галушкою установили біля дерева стіл, що стояв коло хати). Ну, канцелярія готова! (Виймає з кишені й кладе на стіл). Папір, чорнило, перо, печатки. (Шукає по кишенях). А куди ж я подів дзвінок? Ага, єсть! (Виймає маленький дзвінок з кишені й ставе на стіл).
Входе Семен і Вертун.
А, Семен. Так давно ждем, ждем, а вас і не видко!
Семен
 Був у вашій хаті, думав, що рада одійде, як то слід, у війта.
Пилип
 Та воно правда, що рада повинна б одбу-ваться у моїй хаті, коли от вельможний пан писар казали, то треба було слухать.
Семен (кива головою). Угу! Ну, коли так, то й так! Чого ж це ви нас скликали сюди на раду?
Пилип
 Та все ж за те саме! Відносно продажі, вибачайте, цегельні й каменоломні громадської.
Марко
 Боже, що я чую?
Пилип
 Я вже раз вам казав, але ви й слухать не хотіли. З вами, вибачайте, ніяк до согласу не дійдеш! Кончаймо зразу, та й по всьому, а то шкода часу гаять. Скоро весілля надійде, то треба б і погулять, вибачайте, по цих клопотах!
Галушка
 Та тут і робити небагато – підписать і кінець.
Семен
 Як так, то й небагато! Нічого й балакать! Що ж, хіба велика шкода змарнувать чужу власність, обібрать сироту! Це тепер у нас звичайна річ! (Становчо). Робіть же, що хочете, а я на то не згоджуюсь і н підпишу.
Дем’ян
 А щоб тебе скрутило! Пилип. Та не будьте ж уперті! Бачите самі, що грошей треба... і податні не заплачені. 20 жовнірів стоїть на екзекуції, а тут нівідкіль копійки вирвать. До того ж, нам ті хвабрики жодного дохода не приносять, бо нема кому біля них, вибачайте, працювати.
Дем’ян
 На біса нам хвабрики! Хіба ми німці? Галушка. Бо й правда! Мужик на те, щоб сіять, садить, а гендлювать не наше діло.
Вертун
 Нарешті, ми не тямимо цього діла. Семен. Опам’ятайтесь! Не доволі вам, що змарнували вже те, що здобувалося тяжкою працею, ще хочете сьогодні до решти знищити і запропастить останнє? По-п’яному, з чарками в руках хочете підписати приговор над сиротами й згубить дітей вашого брата, вашого благодітеля?
Писар
 А хто ж тому винен, коли не він сам? Семен. Він сам? О боже!..
Писар
 А сам!.. Заховав свої гроші десь так, що їх і знайти не можна було!
Семен
 То й добре, що не знайшов, бо й гроші так саме розвіяв би!
Писар
 До кого ж це ти так балакаєш, суха шка-рука?
Семен
 До тебе, виродку! Злий духу! Приблудо, прийнятий людьми з милості під свою стріху!
Писар (підскакує до Семена). А, смердючий старець!
Марко (набік). Боже!
Пилип, Галушка і Вертун (заступають Семена). Ні з місця!
Писар
 Що?
Семен
 Удар, удар! Бо, може, до твоїх вчинків цього ще бракує.
Пилип
 Семене, опам’ятайтесь!
Писар
 Постривай же!
Писар (набік). Не сподівався! Дем’ян. А нехай тобі дідько!
Семен
 І для такого чоловіка хочете покривдити себе самих, хочете віддать добиток сиріт!
Пилип
 А що ж ми винні? Він вчений, і ми повірили йому.
Семен
 А так, учений! І що ж з тієї науки! Рідного батька довів до торби і, замість того щоб бути у своїм стані, з котрого вийшов... проводирем, порадником, навчать добру своїх простих братів... Він зробився ворогом їх, їх грабителем!
Пилип
 Погано, погано! Вибачайте, що ж робить? Порадьте, Семене.
Семен
 Треба донести судові, щоб з’їхалась комісія, може, потрапить на слід – яким способом писар узяв над бідним Назаром таку таємничу силу, опутав його, як павук, павутиною! Може, тут виявиться, як і Марко зникнув!
Писар (набік). Проклятий!
Марко (набік). Ніяк не зрозумію, що тут робиться. Пилип. То робіть же, як буде найкраще!
Радні розмовляють з Семеном тихо.
Дем’ян (до писаря). І що ж? Хіба на нього немає способу?
Писар
 Треба знайти, треба! Конечно треба! Але що? (Наче нагадав). Га! 
Дем’ян
 Що?
Писар
 Так, так! Не можна іначе! Постривай же! Дем’ян. Що таке?
Писар
 Слухай! Сьогодні увечері, по заході сонця, він піде на скали збирать зілля. (З значеніем). Розумієш?
Дем’ян
 Ну, я знаю, що піде, але що з того?
Писар
 І ти питаєш?.. Не догадався? Там бескеття, повно круч, ям, жива душа не буде бачить, як то сталось.
Дем’ян (зрозумівши). А!! Як мені зразу в голову не прийшло?
Писар
 Зрозумів? 
Дем’ян
Акуратно. 
Писар
Тільки – мовчать! 
Дем’ян
Та я своє діло знаю,
Писар
 А тепер забери до себе війта, радних і частуй їх, скільки влізе, щоб до вечора й на ногах не встояли. Сам же будь на чеку... а по заході сонця біля Чортової скали! Пам’ятай! Будь здоров! (Одходе до дому Марка).
Дем’ян
 До зобачення.
Марко (набік). Об чім ті злі духи шептались?
Дем’ян (до радних). Ну, коли вже по раді, то ходім до комори, треба перед весіллям підкріпиться! (Тихо до Явдохи). Забирай їх у хату.
Явдоха (до радних). Заходьте у хату, поки дружки з ним прийдуть.
Пилип
 То й ходім! Ходімте і ви, Семене!
Семен
 Спасибі, я не піду! Не можу я веселитися сльозами бідної дівчини.
Явдоха
 Як не хоче, то й без нього обійдеться! Заходьте, заходьте, милості просю!
Явдоха й радні входять до хати.
Дем’ян (іде за ними, погрожує Семенові. До себе). Постривай, старий діду! Побалакаємо ми з тобою! (Уходить).
Ява VIII
Семен і Марко.
Семен
 Бідна, бідна Теклюня! Яке їй життя буде з таким чоловіком! Нехай бог милосердний її помилує. (Повертається, щоб іти).
Марко (встав, оглянувся кругом і тихим здержа-ним голосом). Семене!
Семен стає.
Семене!
Семен (дивуючись). Хто то? Смоляр... 
Марко (підходить). Семене, це я. 
Семен (з криком). Боже, Марко, Марко! 
Марко
Ради бога, не кричи!
Семен (радісно). Марко, ти живий? Живий! (З сльозами). Предвічний боже! Це чудо! Це ласка твоя, царю царствующих! (Простягає руки). Брате мій! Приятелю коханий!
Марко
 Друже сердешний! (Обніма його).
Семен (держить руки на плечах Марка й пильно дивиться йому в вічі). Ти, ти? Наш доброчинцю! Наша оборона! О мати божа, не вірю очам своїм! (З дитячою радістю). Але ні! То правда, правда! О, серце моє вискочить від радощів!
Марко
 Ну, заспокойся, мій дідусю, бо нас можуть побачити, а не треба... Розумієш, не треба, щоб мене зараз бачили, пізнали.
Семен
 А так, так! Що ж це з тобою зробилось? Де пробував? Ми тебе давно вже оплакали!
Марко (з горіччю). Оплакали!.. Ти плакав, плакав Юрко, Зося, Теклюня – всі, тільки не він! Ні!
Семен
 А Назар? А твій син?
Марко (з боллю). Мій син!
Семен
 Він, він стільки витерпів. О, яка то радість буде для нього, як тебе побаче!..
Марко насилу стоїть на ногах. Семен хвата його за руки.
Що це? Ти тремтиш? Всім тілом тремтиш? Що з тобою?
Марко (силкується опанувати собою). Нічого, нічого. Слабий ще, змучений, вчора тільки з ліжка встав після довгої хвороби!
Семен
 То ти слабів? А ми нічого об цім не знали... Молилися за померлого, думали, що ти впав з Чортової скали і убився!
Марко
 А так!.. По-міністерськи все зроблено! Недоставало тільки одного – щоб всі повірили. Повинен радуваться, що мені бог дав такого сина, а правда, Семене, я щасливий від такої утіхи на старість.
Семен (дивуючись). Ради бога, що таке? Що означає ця мова? Ти балакаєш, наче потеряний.
Марко
 Га! І що ж”би в тім було дивного? Почитував би себе сто раз щасливішим, якби навіки сте-рявся!
Семен (розкрива руки). Дитя моє дороге, ти чогось мучишся. Іди сюди, сюди. Нехай твоя голова відпочине на моїх старих грудях! Дай мені частину твого горя, будемо вмісті терпіть, і тобі буде легше,
Марко
 Сказать тобі, що мене муче? Хочеш, щоб я тобі виявив мій стид, мою зневагу! Хочеш, щоб я рвав моє серце, як непотрібну ганчірку, і перед очима цілого світу топтав його в багно?
Семен
 Боже, що ж оце все означа?
Марко (трохи бореться, а потім). Ну, добре, розкажу тобі! Ти один будеш знать усе, але під словом святої присяги, що нікому об тім не спом’янеш.
Семен
 Присягаю!
Марко
 Слухай же... Розкажу тобі діла, від котрих здригнеться вся твоя душа, біле волосся твоє підійметься вгору, кров у жилах стане... і заплачеш ти, старий, що від батька почув про таке темне діяніє його сина, його власної дитини...
Семен
 Боже милосердний, твій син Назар...
Марко
 Причина моєї смерті, мого зникновенія.
Семен
 Не може статься!
Марко
 Слухай. В той страшний вечір, як мав іти в Осикове, я замкнув Назара на горищі, щоб помішать йому бачиться з тією фойдницею Настею біля конопель...
Семен
 Так, так! Пригадую!
Марко
 В ту хвилю, коли уже зовсім збирався іти, я примітив, що Назар виліз через димар, і схопив його тут же, на гарячому місці, а він, замість того щоб покоритися і вернутися знову в хату, уперто став против моєї волі... Я розгнівався, схопив його за руку, щоб упхнуть в хату, а він силою вирвався і так дуже шарпнув мене за собою, що я упав на землю, ударився головою об цямбрину і потеряв пам’ять.
Семен
 Нещастя! Але то нечаяно, згарячу.
Марко
 Постривай. Коли я прийшов до пам’яті, то лежав на самому споді Чортової скали.
Семен (з криком). Ох!
Марко
 Ох!.. Розумієш тепер?.. Пощитавши мене убитим, заніс тіло моє на дно прорви, щоб ухилиться від кари! Радісно мать такого сина?!
Семен
 Господи! Та, може ж, все оце не так сталось!
Марко
 Зібравши мислі, я з горя онімів; прибіг до села. Кругом панувала тиша. У мене в хаті було спокійно, наче ніякого нещастя тут і не було, наче ангел добра витав над безпечним сном мого сина... Нестало у мене одваги зайти в хату... Боявся глянуть синові в лице, щоб не побачить дикого звіра. В ту хвилю до мене здаля долетіли веселі співи діток наших, що верталися від конопель... Наших діток, мій Семене, котрих ми випестили, носили на руках, притуляли до грудей... і тільки затим, щоб, як підростуть, мали сили шарпать, поневірять, волочить по землі сиве наше волосся! Правда, Семене, бог нам дав добрих діточок?! (Закрива лице руками і плаче голосно).
Семен
 Мати божа! Я розум трачу!
Марко
 Веселий спів і проміння ранньої зорі палили мені голову; стидно мені стало ясного неба за своє дитя! Я кинувся бігти, як дикий звір, до скали, до лісу... в провалля, щоб там заховать свою зневагу, своє горе, свій стид, щоб не бачить людського веселого лиця, щоб не чути, як люди жалкуватимуть над моїм нещастям, над соромом, що покрив мою сиву голову! Так біг без мети й не знаю, як опинився біля воріт лісничого та й упав неживий.
Семен
 У Мокрицях?
Марко
 Еге. Добрий лісничий прийняв мене під свою стріху, не допитуючись, від чого покинув власну хату. Там перележав в тяжкій хворобі аж до вчорашнього дня.
Семен
 Чом же не дав нам звістки, що живий, що хворієш?
Марко
 Оскаржить сина? Виявить світові його зневагу до мене...
Семен
 Правда, правда!
Марко (хвата його за руку). В гарячці, мов у полум’ї, серед безсонних ночей жив думкою про вас, нагадував моє дитя, й оживала надія, що вернеться до мене моє здоров’я.
Семен
 О великий, всемогущий бог! Він вернув тебе до нас... Ти один здолаєш всі ті біди, що без тебе нас осіли; ти один зумієш побороти писаря, котрий, як злий дух, нівечить і пустошить ціле село.
Марко
 Писар?!
Семен
 Він завладів тут усім, загарбав твої і громадські власності. Хто. його розбере, що воно все це означа... Може, ще твій син не так винен, як думаєм.
Марко
 Як-то?
Семен
 Може, Чортова скала – то писарева справа?
Марко
 О, якби то була правда! Коли б син мій не був винен! Семене, Семене! Яка б то радість, яке Щастя було для мене. (По хвилі думки). Стривай! Так, так! Тепер розумію, що тут робилося за хвилю, тепер розумію Дем’янову річ про моє зникновеніє! Яким способом довідаться правди, щоб не розбудить у них страху, щоб не здогадались?
Оркестр гра тихо весільну музику.
Семен
 О, писар – то лисиця! Але дійдемо д всього. (Слуха музику. Дивиться наліво). Га! То друж ки, вже весілля йде. Іди ж звідціля. (Живо). Утікай, утікай, бо пізнають і все пропаде.
Марко
 Що ж зробимо... Де побачимося, щоб...
Семен
 Порадиться, щоб не бачили? (Думає). Слухай, по заході сонця будь на Чортовій скалі. Я піду туди збирать зілля, там порадимося, що нам робить. Може, господь пошле нам світ, і ми наскочимо на щасливу дорогу, по котрій і підемо. А тепер тікай, бо вже підходять.
Марко (подає йому руку, надіва бриля і хвата тачку). А вона, вона! Перше всього треба рятувати ту нещасну дівчину.
Семен
 Теклюню?
Марко
 Не можна допустити шлюбу з тим розбійником.
Семен
 Правда, правда! Треба помішать, а як? Гам наліво.
Чуєш – ідуть! Тікай, тікай! Хутко, щоб тебе не пізнали. 
Марко
А ти рятуй її, рятуй!
Входе весілля,
(Марко кричить). Смоли, смоли, смоли! (Виїжджає наліво).
Музика грає тихо до кінця акту.
Ява IX
Семен в глибині кону. Входять Павло, Михайло, Катерина, Соломія, Марина, дівчата, парубки. Зліва – Дем’ян, Я вдоха, Пилип, Галушка, Вертун, Текля, потім Гриць і Юрко.
Михайло
 Чого ж цей смоляр од’їжджа, чом на весіллі не остається?
Явдоха (виходить з хати). Ну, насилу поприходилиі (До себе, побачивши Семена). Чого той старий чорт тут плутається? (Голосно в хату). Гей, Дем’яне! Текля! Ану ж хутенько, весілля прийшло, треба йти в церкву.
Дем’ян, Пилип, Галушка, Вертун виходять з хати.
(Явдоха жорстоко до Теклі). Ну, Текля! Що ти там куйовдишся?
Текля виходе, плаче.
(Явдоха тихо до неї). Годі вже ревіть, стидно; що люди скажуть!..
Семен (до себе). Що тут робити? Не можна їй сказати, що Марко живий, а так...
Текля (побачивши Семена, біжить до нього). Дідусю дорогий!..
Семен (обніма її). Дитя моє! (Тихо і живо). Теклюню, слухай, прошу тебе...
Явдоха (одтягає Теклю за руку). Годі вже! Тепер нема часу ніжиться! (До дружок). Ану-бо, дружки, робіть своє діло!
Семен (до себе). О боже! Що його в світі робити?
Михайло (з другими дружками беруть Теклю під руки, котра в знемозі не противиться). Ну, ставайте в пари й гайда до шлюбу!
Всі
 До шлюбу, до шлюбу!
Дружки беруть Дем’яна.
Михайло
 Ану, музика, різніть! Ну ж вперед з басами! (Співає).
Грайте, скрипки і цимбали, 
Гудіть, баси, напропале!
Гриць (за кулісами).
Гучно, басе, ти гудеш!
Що заробиш, те й проп’єш!
Показуються Гриць і Юрко в уланських мундирах як отпускні жовніри. У Гриця око й чоло зав’язані чорним пасом.
Всі
 Одпускні, одрускні жовніри!
Гриць (співає).
Грай же мені тропака, 
То заробиш п’ятака!
Всі
 Гриць, Гриць!
Гриць (іде на перед сцени). Як поживаєте? Та тут, як бачу, весілля, то мені й на руку! (До Юрка, котрий задивився на весілля). Юрко! Ану-бо йди сюди, чого там дивишся?
Музика переходить в мелодраму.
Всі
 Юрко, Юрко! (Розступаються так, щоб середина була пуста і щоб Юрка було видно у глибині).
Текля (виривається й біжить на середину з криком). Боже! Юрко! Мій Юрко!
Юрко (біжить до неї). Теклюня!
Обнімаються.
Дем’ян
 А бодай тебе скрутило!
Юрко (з тривогою). Що значить це весілля? Хто тут жениться?
Явдоха
 А тобі яке діло? Хто сміє лізти в чуже життя? Чого стали? Дем’ян! Ну ж бо, дружки, чого задержуєте? До церкви, до церкви!
Дем’ян (одстраняє Юрка). Пусти її! Вона зараз буде моя!
Текля
Ні за що в світі! Юрко мій вернувся! Убийте мене, коли хочете, а до шлюбу не піду! (Кидається Юркові на шию).
Дем’ян
 Нехай же тебе скрутить!
Явдоха
 О! Задавлюся від злості... Постривай! Дам я тобі!
Семен (піднімає руки вгору). Благодареніє тобі, милосердний, що одвів від людей розгнівану твою руку!..
Завіса
Дія четверта
Скелі висунуті на перед сцени. З правої і з лівої сторони в першій кулісі входи через пригорки. З лівої сторони на першому плані невеликі скелі, за ними видно провалля. З середини сцени крута стежка на самий верх. Уліво в останній кулісі, навскоси гостра скала, котра досягає падуг. Під ціє”ю гострою скалою, над проваллям, поза передніми скалами стежка, так звана Чортова. Направо є вихід за куліси по гребеню гір. Вершини скал середніх повинні бути широкі, бо там відбуваються сцени. Тильна декорація – ліс.
Ява І
Катерина, Соломія, Марина, Михайло, дівчата і парубки. Дівчата на сцені укладають у пучки зілля, парубки мальовничо сидять на скалах.
І
Хор дівчат.
Ой у горі у крутій.
До темного гаю,
Ой ходімо, дівчатонька,
Рвать зілля-розмаю!
Хлопці.
Ой ідіте, дівчатонька,
Рвать зілля-розмаю!
Дівчата.
Назбираєм розмай-зілля,
Примовим словами,
Щоб скучали, щоб тужили
Молодці за нами!
Хлопці.
Щоб скучали, щоб тужили
Молодці за вами!
Дівчата.
Русую косу.
Хлопці.
Русую косу.
Дівчата.
Та заквітчаєм.
Хлопці.
Та заквітчаєм.
Дівчата.
Козаче серце
Та причаруєм.
Хлопці.
Козаче серце
Та причаруєм.
Дівчата.
Гоп, гоп, гоп, гоп!
Хлопці.
Гоп, гоп, гоп, гоп!
Разом.
Русую косу
Та заквітчаєм,
Козаче серце
Та причаруєм!
Гоп, гоп, гоп, гоп!
Катерина (до дівчат, показуючи на хлопців). Дивіться, дівчата! Замість, того, щоб зілля збирать, вони порозлягалися, як барани по скалах. (До парубків). Ану, ліниві, ідіть зараз сюди, несіть, хто що нарвав!;
Дівчата
Ану, хто перший на землю збіжить.
Парубки зриваються й біжать.
Михайло (на землі). Тпррр! Стій! Не оддавать зілля, поки дівчина не поцілує за те, що ми скиталися по горах!
Дівчата
Чи ба! Дивіться на нього – який мудрий!
Парубки
А так, так! Цілуйте, бо нема зілля!
Катерина
 Побачимо, чи буде за що! (Іде до парубків й оглядає в їх руках зілля). Покажіть, покажіть. Материнка, васильки, барвінок, любисток.
Михайло (сміється). Ге-ге! Любисток! Мені здається, що тобі вже й таке зілля не поможе!
Катерина (не слухає). Все, чого треба! (До дівчат). Є за віщо цілувати!
Парубки підходять кожен до своєї: «Ой, го-го!..» Дівчата здригуються.
Михайло
 Сміливо, хлопці, сміливо! То вони так удають, ніби не хочуть, а кожна рада, щоб її поцілували.
Кожний парубок обнімає свою дівчину, цілує й віддає зілля.
Соломія
 Ну вже ці хлопці!.. Зараз цілувать і цілувать!
Михайло
 Коли балакаєш, то я ще поправлю. (Цілує її).
Один з парубків
Єсть, єсть. Та годі вже, а то Катря он дивиться та тільки слину ковтає... Мусе, бідолаха, постить!
Всі (сміються). Га-га! Правда! Для Катрі бракує хлопця.
Михайло (оглядається). А Гриць!
Всі
 Правда, правда! Гриць, Гриць!
Гриць (спиняється над Чортовою скалою і зрива зілля). А що таке?
Михайло
 А йди сюди скоріше!
Гриць
 Зараз, зараз! Тільки зірву якесь зілля, що аж тут росте... Еге, високо! (Спинається на верх скали й зрива). Ага, є! (Сходить на землю).
Соломія
 Цікаво, що він там нарвав?
Катерина
 Мабуть, знайшов що-небудь таке, що прикладають від ран.
Гриць (приходить наперед з гарним пучком зілля). Ну, я тут, чого хочете?
Михайло
 Цікаво нам, для котрої назбирав стілько зілля?
Гриць
 Для котрої? Та, котра схоче! (Весело). Я тепер у резерві, то можу дарувати тій, котра схоче, щоб пристав під її штандар.
Катерина (умильно). Всі мають своїх... тільки я одна...
Гриць
 Туди к бісу! Під таким ‘генералом, то це місяць служби за годи треба лічить, як на війні... А! Що робити, жовнір того не розпитує... Що на плацу, то й неприятель. (Оддає їй зілля). Маєш!
Всі
 Га-га-га! Молодець Гриць, молодець.
Михайло
 Ну, а тепер цілуй!
Гриць
 Як – цілуй?
Михайло
 Тепер можеш Катрю поцілувать.
Гриць
 А нехай бог боронить, а то ж нащо?
Всі
 Такий звичай! Поцілуй, поцілуй!
Гриць (до себе). А бодай його курка вбрикнула... Добре доскочив. Мав би сорок вісім годин одстоять на діжурстві, ніж такий старий редут штурмовать! (Голосно). І то безпремінно?
Михайло
 А звісно! Звичай мусе буть звичаєм.
Гриць
 Аж шкура на мені отерпла! Єй-богу! Гірш, ніж під Тузлою в Герцеговіні. Е, що там! Сміло, на штурм! (Цілує Катерину).
Всі
 Ура!
Гриць
 Бррр. Так наче під носом картеч пролетіла... Якби знав таку пригоду, то позволив би на війні зранить себе так, щоб і друге око було зав’язане.
Дівчата
А велика рана?
Гриць
 Ні, чорт зна яка! Так-а. (Показує пальцем зверху чола до уха). Свиснула бісова тінь кривою шаблею, як серпом, та й більш нічого.
Катерина
 Боже мій! І за віщо ті люди, як звірюки, між собою гризуться...
Михайло (цікаво). І як же було там, на тій війні?
Гриць
 А так! Мали ми битву з герцеголянами і босняками. Наші улани не могли йти, бо перед нами – скільки оком скинеш – росла цибуля... Котрий хотів іти попереду, то сковзається і летить на землю, як сніп. Тоді наш шкадрон задумав обійти з тилу неприятеля, щоб його збить, значить, з позицій, та й наткнувся на герцеголянів, котрі на нас кинулися атакою! Загнали нас в кукурудзу та й бувай здоров!.. Коні не йдуть, бо їм бадилля ноги позаплутувало.
Дівчата
Ой леле!
Парубки (цікаво)
Ну й що ж, що?
Гриць
 А що ж? Позлазили з сідел, давай рубать шаблями на капусту... Тут де не взявся один герцего-лян, зачепив своїм серпом об мій лоб та трохи й дряпнув... Тоді я його як полоснув, так і розлупив голову надвоє.
Михайло
Але ж то, мабуть, страшно? Гриць. Що там за страх!.. Спочатку-то чоловіка лихорадка трясе... а потім – го-го!
Ява ІІ
Ті ж і Текля, убрана як у третій дії.
Текля (весело). Ага, таки я вас знайшла!
Всі
 Теклюня, Теклюня!
Соломія
 Вбрана, як до шлюбу!
Текля
 Не вспіла переодягнуться, бо мачуха не пустила мене і в хату.
Парубки
Добра баба!..
Дівчата
То не баба, а Луципір!
Текля
 Тепер я вже спокійна. Піду за Юрка, й татка візьмемо до себе...
Соломія
 А де ж Юрко?
Текля
 Зостався біля матері, щоб її потішить.
Михайло
 Треба б було й тебе поцілувать, бач, як оченята сміються! Давно вже не бачили тебе такою веселою!
Текля
 Бо давно не була така щаслива, як тепер. Скільки я витерпіла од мачухи! Тільки тоді й була щаслива, як вирвусь, було, сюди на скали і тут на самоті, щоб ніхто не бачив, думаю за свого Юрка.
Михайло
 А я тебе не раз тут бачив.
Текля
 Сяду над річкою й слухаю, як річка, спадаючи з скали, клекоче. Думаю про Юрка, слухаю, і така туга обгорне моє серце, що рада б кинуться в кручу, аби не терпіть від мачухи.
Катерина
 Отут злі чорти сидять, через те й місце прозвали Чортова скала.
Текля
 І тут мені, нещасливій, приходила на думку пісня про Чортову скалу. Заспіваю ту пісню, і стане легше; тоді іду додому.
Дівчата. Заспівай” її нам тепер, Теклюню, заспівай!
Текля
 З охотою!
Балада
Ой під горою та у садочку
Стоїть біленька хатина,
Ой там дівчина, та молоДенька,
Як в темнім лузі калина.
Тут козак любить, щиро кохає,
Коником сивим щодень буває.
А у дівчини батька немає,
Нерідна мати – сердита,
Козака любить, собі бажає,
Хоче дівчину згубить.
Кличе з собою у ліс Галину,
Ходімо, доню, ламать калину!
У ліс зелений, у ліс широкий
Пішли калину ламати.
Понад яр крутий, над яр глибокий
Повела дівчину мати.
Ой глянь-но, Галю, з гори в долину,
Проклинай, Галю, лиху годину!
Хилиться дівча над темну кручу,
Мачуха Галю згубила...
І в тую хвилю громова туча 
Лихую мачуху вбила.
За останнім пригривком акомпанемента чуть далекий грім.
Соломія
 Чуєте – грім? Запевно, буде буря... 
Марина
А ми ще й з зіллям не готові! 
Катерина
Ходім на зелений лужок, там нарвем мочерового зілля. 
Всі
Ходім, ходім!
Михайло
 Ну, хлопці! Кожний до своєї, поштиво, за ручку ведіть, щоб на камінь котра не впала.
Катерина (іронічно). О-о! Ніби й справді поштиві! Знаємо ми вас! Доки йдете до шлюбу, то кожний (дражне): «Помаленьку, помаленьку, он камінець, ногу вдариш». А як іде від шлюбу, то зараз: «Чи тобі повилазило, сліпа шкапа, що он камінь!»
Всі сміються.
Михайло
 Та ти вже не спіткнешся! Ну, далі парами!
Гриць
Ідіть, ідіть, а я ззаду, вмісті з заклепаною гарматою! (Бере Катерину під руку).
Всі виходять парами, з сміхом.
Ява III
По малій хвилі зліва виходять: Софія – весела. Назар – смутний.
Софія
 Уже всі пішли. 
Назар
Вони ще недалеко, бо чути гомін.
Софія
 Ходім хутенько, то ми їх доженем.
Назар
 Іди сама, а я піду вгору.
Софія
 Як-то? То ти не хочеш іти зі мною?
Назар
 Та бачиш... бо... бо мені треба знайти діда Семена... У мене до нього є дуже нужне діло... Я по дорозі нарву тобі зілля по скалах.
Софія
 Ну, добре. Бо я сьогодні од радощів, що Юрко вернувся, й забула, що треба йти по зілля, та й спізнилась на рвання. Всі дівчата, мабуть, мають вже скальне зілля, коли пішли на луг.
Блискавка.
Ой, як гарно блиска! 
Назар
Ти боїшся?
Софія
 О ні! З тобою я нічого не боюся. Я така щаслива, так мені гарно, як ще ніколи не було. (Тулиться до нього). О, чуєш, як здалеку ліс гарно шумить, наче яка дивна музика або орган грає молитву... Що це?.. Ти плачеш? Ти маєш якесь горе й не хочеш мені розказати... Ну, не плач, не плач, заспокойся!
Здалеку чуть дзвін.
Чуєш, дзвонять до церкви? Станьмо тут навколішки, й наша сердечна молитва проб’є ті густі хмари і полине до господа!
Обоє стають на коліна й тихо моляться. Мелодрама.
Назар (після короткої тихої молитви, наче мимоволі почина молиться голосно). О господи многомило-сердний! Прийми мою молитву. Татуню мій дорогий! Прости, прости мені! Пожалій мене, тату! Прости мені, благаю. (Тихо молиться і нахиля голову).
Софія (встає здивована). Назаре, що з тобою? Чого ти так чудно молився?
Назар
 Бо в моїй душі так темно й страшно, як. в тих хмарах чорних, що над нашими головами!
Софія
 Бач, ти криєшся од мене. Може, ти мене не любиш, може, ти сказав, що кохаєш, од жалю, хотів мене потішить в сирітській долі?
Назар
 Ні, Зосю, моя дорога! Я люблю тебе більш, ніж сонечко, більш, ніж зорі, ніж життя моєї А сьогодні, як довідався, що й ти мене кохаєш, то дознав такої радості, як би наново родився і передо мною прояснилось, що мені треба тепер зробить!
Софія
 А скажи ж мені – чого тобі так важко зараз було?
Назар
 О ні!.. Ні!.. Не я, не я, а дід Семен тобі те розкаже, од нього довідаєшся про все й обіщай, шо не будеш потім гордувати мною!
Софія
 Ти й справді розум потеряв... Ну, опам’ятайся, згадай Йосипа, твого брата, котрого так кохаєш!
Назар
 Братику мій, бідний, нещасливий! Що з тобою станеться? Зосю! Тобі його оддаю, кохай його разом з Юрком і навчіть його, щоб простив мені своє сирітство!
Софія
 О боже мій, боже! Що це ти балакаєш? Назар. Я вас оставлю, ми мусимо розлучиться. Софія. Для чого?
Назар
 Мушу, мушу! О, я бідний, бідний, бідний!
Софія (з плачем). Назарикумій дорогий!
Назар
 Хотів би тобі оставить що-небудь на пам’ятку, але немає нічого!.. Нічого нема! Назбираю тільки квіток по скалах і зроблю віночок, а ти його повісиш у своїй хаті над віконечком, щоб тобі пригадував моє кохання... і моє нещастя.
Буря.
А тепер іди до дівчат, бо вже вечір і буря наближається.
Софія
О ні, я тебе не покину! Ти, певно, хочеш що-небудь над собою зробить!
Назар
 Іди, іди!., не бійся за мене... Присягаю тобі, що нічого злого не зроблю з собою. Пошукаю тільки Семена в тих скалах! Будь здорова! (Обнімає її й проводить за кулісу направо).
Софія (з плачем). О, мати божа! Чи ще не кінець мукам моїм? (Виходе).
Назар
 Так! Так! Все розкажу дідові Семенові, і нехай він радить, що маю робити. (Вибігає на гору). Діду Семене! Діду Семене! (Вибігає на гору, зника направо).
Ява IV
Семен (сам. По малій хвилі показується наліво в останній кулісі за Чортовою скалою з пучком зілля в руках). Іди, мій приятелю, іди! (Переходе Чортову скалу на верхи). Що ж це – нікого немає? А мені здавалось, що хтось кликав... Думав, Марко... (Розгляди). Навколо – ні душі. Хто ж би то кликав? (З усміхом). Певно, вітер, старий приятель, хотів пожартувать. Жартуй, жартуй, вітре!
Буря.
Дми. Ти своїм завиванням краще промовляєш до мого серця, ніж люди, що тільки сичать уміють. (По хвилі). Що ж це Марко спізнився? Може, його що спіткало?
Буря.
Буря дужчає, тяжкі хмари пливуть над нашими селами! Ох! Пливіть, пливіть і забирайте з собою нашу недолю, краплями дощу змийте той бруд, що замазує душі діток наших... (По хвилі). Уже й смеркає, а Марка нема! Поки надійде, пошукаю зілля. (Дивиться на скали). О, там їх росте багато... Витягають до мене свої голівки... Ідіть, ідіть сюди, квіточки, загоїте не одну біль, не одну рану. (Спинається над Чортовою скалою).
Мелодрама. Буря сильно завиває.
Ява V
Семен, Дем’ян і писар.
Дем’ян (вибігає хутко зліва. Побачив Семена). Є!
Писар (вибіга. До себе з радістю). Сам! Ага! Не втечеш тепер! (Вбіга хутко наверх).
Семен (побачивши їх). Дем’ян!.. Писар!.. А, круки! Знайшли свою харч! (Сходе з скали).
Дем’ян
 Га-ra! Як поживаєш, старий! Підожди трошки!
Семен (спокійно). Чого ви хочете? Дем’ян. Хочемо побалакать з тобою.
Писар
 Недовго, не надокучимо. Семен (підніма очі в небо). Царю небесний! Да буде твоя воля!
Писар (іронічно). Прийшов просить тебе, щоб згодився на те, проти чого всіх зґвалтував!
Семен
 А, виродку! Ти думаєш, не знаю, чого сюди прийшов?
Писар
 Знаєш?.. То й добре. (Торжествуючи). Гага! Рив підо мною яму, тепер сам у неї впадеш, як і премудрий Марко, котрий і не сподівався, який я йому погреб збудував власними руками.
Семен (голосно). То я правдиво догадувався!
Писар
 Догадувався! (Сатанинський усміх). Га-га-га! Недовго будеш носить свої догадки, бо й сам з Марком ляжеш!
Семен (спокійно). Ну, далі, далі! Чого ждете? Я готовий!
Дем’ян
 А бодай тебе... Він думає, що й тепер будемо просити його!
Семен
 Ну, Дем’яне, приступай ближче і пхай старого в пропасть. Не соромся перед цими скалами, що я тебе, сироту, пригорнув, годував своїм хлібом, притуляв до грудей, як дитя своє, таку гадину, змію!
Дем’ян
 А пропадай к чорту! (Кидається до Семена).
Сильний удар грому. Дем’ян стає.
Семен
 Чого ж злякався? Ти ж мене батьком називав.
Дем’ян
 Тебе – моїм батьком? Ірод! І що ж ти мені дав за те, що я, як собака на ланцюгу, був прив’язаний коло твоєї хати! Працював, як віл у плузі, а ти за те вигнав мене з хати, як чужого, як старця! Га-га! Тепер з тобою розплатюсь за все.
Семен
 Я жду спокійно.
Писар (нетерпляче). Годі з ним балакать. Жбурляй ту порохню в кручу!
Семен
 Я смерті не злякаюсь. Умру з богом в серці. (До писаря). А ти перед судом справедливого, побачивши свої вчинки, затрясешся, як Каїн.
Дем’ян (понуро). Перед судом справедливого...[ В оригіналі цю репліку говорить Назар, але це явна помилка автора, (Упоряд.)]
Писар
 Старий дурень! Сховай свої вигадки! Я не боюся твого прокляття!
Семен
 Я вас не проклинаю. (Витягає руки). Умираю з благословенням на вустах і молитвою в серці. Нехай смерть моя стане окупом ваших гріхів і дасть вам прощення на страшному суді.
Дем’ян (розгублений, хвата себе за голову). Я ошалів!
Писар (до Дем’яна). Чого ж стоїш? Пхни ту шка пу, нехай там у кручі жде страшного суду! Дем’ян (до писаря). До чого ти мене довів!
Марко показується на горах справа. Лице чисте, голова відкрита, бриль в руці.
Ява VI
Ті ж і Марко.
Семен (побачивши Марка). Спогляньте позад себе, побачите своє діло.
Дем’ян (побачивши Марка). Боже! Марія! Упир, упир! (Утіка на Чортову скалу).
Писар (поражений). Марко!
Семен і Марко (побачивши, що Дем’ян тіка на Чортову скалу, кричать). Стій! Стій, нещасний!
Дем’ян кидається з скали в пропасть.
Всі
 Ох!
Грім і сильна блискавка.
Семен (стає на коліна). Боже, будь милостивий! Марко. О боже справедливий!
Хвиля мовчання. Мелодрама. Семен навколішках молиться. Писар стоїть, як прибитий поглядом Марка.
Марко (до писаря). Не сподівався мене побачити, пане Вишкварка?
Писар (опам’ятавшись, набік). Марко! Мій ворог живий! Живий! Краще б грім зараз ударив у мою голову!
Марко (підходить до нього). Повстрічались ще!
Разом
І де? На Чортовій скалі! Тут, де ти судив мені зостаться прахом, в місті, котре вибрав для схованки чорних діл своїх, щоб одхилить від себе справедливу кару!
Грім.
Чуєш, то голос розгніваного неба, котре встає проти твоїх діл і замірів!.. Правда, ти не боїшся божого суду; люди тебе осудять...
Писар (набік). Чом тоді голови йому не розбили об скали, щоб уже не встав! Тепер все марно пішло! Все пропало. (Вибіга з гори наліво).
Семен (з плачем обніма Марка). Марку мій, Марку!
Марко
 Ти плачеш, старий? Звір був би прихильніший до тебе, ніж той... той нещасний!
Семен
 Нехай йому бог простить! (Не баче писаря). А той, другий, ти його – пустив?
Марко
 Не втече... Я сказав раніше жандармам, щоб стерегли його. Ми знайдемо його вже в їх руках. А тепер поспішим до мого сина, він невинен, невинен! Семене, скільки радості бог послав мені сьогодні!
Семен
 Тепер розібрав, як воно сталося?
Марко
 Все зрозумів. Це за те така дяка, що всіх, як братів, до грудей своїх хотів притулить!.. Ну, ходім, ходім, я хочу бачити сина, почуть його голос.
Семен
 Ні, ні... Він тебе почита за мертвого. Так можна його навіки убить. Нехай попереду я з ним побалакаю. (Повертається направо). Цить!
Назар (за сценою, справа). Діду Семене! Діду Семене!
Марко
 Чуєш?! Він, він! (Хоче йти йому назустріч). 
Семен
Що ти робиш? Вгамуйся, підожди! 
Назар
Діду Семене!
Семен (до Марка). Швидше, швидше, щоб зопалу тебе не побачив! Марко збігає з скали на землю і стає при скалі.
(Семен радісно). І розпогодилось. За хвилину небо прояснилося!
Назар (за сценою). Дідуню Семене! Семен. Я тут, моя дитино! Тут.
Ява VII
Назар (вбігає). Насилу знайшов вас, мій дорогий дідусю! Всі скали оббігав за вами.
Семен (сходить з ним на землю). Я зілля тут збирав.
Назар
 Аяй тут був, та вас не бачив.
Семен
Був? Давно? 
Назар
Як гриміти почало.
Семен (ласкаво). А! Тоді я був з твоїм татком там високо на Чортовій скалі.
Назар (злякавшись). З татком? Що ви кажете?
Семен (бере його за руку). Я знаю все, моє серденько!
Назар
 Хто вам сказав?
Семен
 Бог, мій Назаре! Він вислухав твою молитву, простив тобі, вернув батька, а з ним і його серце... Татко твій живий!
Назар (з криком). Живий!
Марко (виходить). Назаре, сину мій дорогий!
Назар
 Ох! (Стовбняк).
Марко й Семен його піддержують.
Марко (обнявши). Дитино моя дорога! Це я! Промов до мене слово. Я – твій отець! Я тобі простив!.. Одзовися! (Одчаянно). Боже, змилуйся! Доволі я вже терпів!
Семен (до Марка). Заспокойся, заспокойся!
Назар (опам’ятавшись). Що це? (Вглядається Маркові в лице). Таточку мій святий! Татку! (Пада до ніг Марка і ридає).
По малій хвилі чути хор першої сцени. Справа сцена освішається.
Семен
 Отож і дітки наші повертаються. (Одходить до правої куліси).
Назар (на колінах у ніг Марка, піднявши до нього Руки і голову). Батьку мій дорогий! Татку мій милий! Прости, прости!
Марко (підводить його). Ти спокутав свою вину! Нехай же я притулю тебе до своїх грудей, бідне моє Дитятко!
Ява VIII
Ті ж, Текля, Софія, Гриць, Катерина, дівчата, парубки.
Семен (в кулісі направо). Спішіть, дітки, спішіть, тут вас жде радість!
Всі (входять). Що тут?
Семен
 Отець ваш і благодітель, наш Марко, живий і вернувся до нас!
Всі
 Марко! Марко живий!
Текля і Софія
Боже!
Текля
 О дорогий батечку хрещений!
Софія
 Опекуне мій коханий, оборона наша!
Підбігають до Марка, стають на коліна і цілують його руки.
Всі
 Живий, живий, наш благодітель! (Обступають його і цілують руки).
Марко
 Діти мої! Вернувся, щоб знову вас кохать, як перше кохав.
Групуються: спереду посередині Марко. Біля нього з одного боку Софія, з другого – Текля на колінах. При Софії Назар. Збоку ліворуч Семен, замислившись. Біля нього Гриць. Праворуч Катерина здивована і ніби недовіряє. Поза ними решта впівкола.
Марко (підводить Теклю і Софію й обніма їх). Встаньте, дітки, і притуліться до мого серця. Руки мої давно скучали, щоб вас обнять. (Цілує в чоло Теклю). Теклю мила, бог тебе наградить за любов твою до рідного батька!
Текля (цілує його руку). О мій дорогий ізбави-телю!
Марко (цілує Софію). Зосю моя хороша! Сьогодні вже кінець твоєму сирітству!
Софія (цілує руку). Батьку мій! (Бере Назара за руку). Це твоя молитва нам вернула його, дорогий, коханий Назарику. (Застидившись). Хотіла сказати, братику.
Марко
 Назви його дорогим коханим мужем, це моє саме щире бажання.
Назар (обнімає Софію). Зосю!
Софія
 Назарику мій любий, єдиний! (Обніма його).
Назар (дає їй вінок). Оце й віночок, що тобі обішав, мав буть на пам’ять мого кохання і нещастя. Тепер нехай буде взадаток радості!
Гриць
 Ну, нехай же тепер Дем’ян з млина тікає.
Семен
 Не потребує вже він нічого, опріч молитви.
Всі
 Як-то?
Марко
 Нема його на світі! Всі. Умер?
Марко
 Знайшов там кару, де робив свої чорні діла. Спочиває насподі Чортової скали, з котрої хотів зіпхнуть старого Семена.
Всі
 Невже?
Катерина
 Ого! Чортова скала не подарує. Нехай обминає це місце кожний, котрий з богом не живе!
Семен
 Я прощаю тому нещасному! А тепер, діточки, помолимося богу, що він нам вернув вмісті з Марком і радісні хвилі!
Марко
 І радісні хвилі вернуться. Вернуться, щоб жити завше з вами, дітки мої! З’єднані любов’ю, згодою, працею і наукою, ми здобудем сили, щоб захистить себе від бур, котрі вихрем проносяться над нашими головами тільки затим, щоб одкрить нам ясне зоряне небо! Буря ламає дерева, грім потрясає землю, щоб вона родила кращі овощі!..
Хор.
Боже кріпкий, всемогущий, 
З висоти твоїх небес, 
Керуй нами, як дітками, 
Ми – вінець твоїх чудес!
Завіса
