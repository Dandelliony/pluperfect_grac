ІСТОРИЧНЕ ОПОВІДАННЯ *

Пантеллймон Куліш

Се аз посилаю вы, яко агнцы посреди волков.
Луки, X, З
Се даю вам власть наступати на змію и на скорпию, и на всяку силу вражию.
Луки, X, 19
Не бойся, малое стадо.
Луки, XII, 32


  Рік 1847-ий становить епоху в жизні України, прозваної Малоросією. Сим нещасливим роком розпочинається період гоніння нашого рідного слова в нашім ріднім краї
  Ще годів за три чи за чотири до сієї сумної епохи українська пісня і неписана словесність народу українського надхнули молоді уми в Києві спасенною думкою — видвигнути свою націю з темряви, котра не давала духовним силам їй піднятись із занепаду, а тим самим нівечила і її добробут.
  Серед сієї благодатної молодіжі з'явився Шевченко, з голосним плачем своїм по нещасливій долі земляцькій, і заспівав перед небожатами:

Світе тихий, краю милий,
Моя Україно!
За що тебе сплюндровано,
За що, мамо, гинеш? ...

  Спів сей був для неї воістину гуком воскресної труби архангела. Коли говорено колинебудь по правді, що серце ожило, що очі загорілись, що над чолом у чоловіка засвітився полум'яний язик, то се було тоді в Києві.
  Треба се знати, що київська молодіж, про котру мова, була глибоко просвічена святим письмом, що се була молодіж високої чистоти духовної, і що апостольство любови до ближнього доходило в ній до ентузіязму.
  Вдохновляючись чудесами християнської проповіді серед спідленого римського царства, вона завіт Учителя благого: "Возлюби ближнього твого, як сам себе любиш" виповняла перш усього, як і подобає, на тих, хто має найперше право зватись нашими ближніми. Се були добрі діти своїх отців і матірок, добрі брати своїх братів та сестер, добрі, щирі друзі своїх другів, незлобиві терпелив-ці ворогів своїх і вельми прихильні приятелі темного народу. Носячи в серці рай любови і благоволення, гаряче жадали вони розлити сі дари всюди, де ступнем ступали і з речами оберталися.
  Із сього благословення на віки повабу виникла їх думка — проповідати серед просвіщенних панів українських визволення народу з кріпацтва дорогою просвіти, разом і християнської, і наукової. Яко царі в своїх добрах, українські пани мали тоді волю і силу мужика нівечити; то ще більше мали волі і сили шукати серед мужиків людей дотепних, здатних, здібних, і таких людей підіймати наукою до моральної і соціальної рівности з собою, а масу, покищо, зоставляти на попечення видвигненим таким робом із неволі чоловіколюбця і на роботу будущин.
  Отсе ж перш усього хотіли благочестиві юноші київські надхнути духом своєї любови і благоволення луччих людей у панських сім'ях, злучених з ними високими інтересами науки і поезії, а вкупі з сими людьми осіяти новим світом і тих, що справді сиділи "во тмі и сіни смертній”.
  Велике се було передвзяття, а проте комуна, сполучена таким задумом, була не більша жмені щирих душ, шо не схотіла розійтись різно від того, хто не мав де глави підклонитти бо "куди, мовляли, ми підемо, глаголи живота вічного імаши?" Учителем київської купки послідувателів проповідника "глаголів живота вічного" був сам він. Усі бо вони були рівні між себе, і тільки той бував між ними первим, хто бував усім їх слугою.
  Тільки на Шевченка взирало незв'язане нічим, опріч дружби, браття, як на якийсь небесний світильник, і се був погляд праведний. Озираючись назад, можемо сказати без кощунства про його великого, хоч і пригашеного дечим, духа: "Он бо світильник горя і світя". Шевченко з'явивися посеред нас, яко видиме оправдання нашого надхнення звиш. (Не інако ми про себе, ба і в християнськім смиренні своїм, думали. Скажу більше: коли б ми так не думали, то й не знялись би вгору до великого задуму видвигнути рідну націю з духовного занепаду, а українського кріпака з неволі духовної і соціальної).
  Пора сказати і про те, що ми твердо пам'ятали слово св. Павла: "Браттє моє, не бувайте діти розумом. Бувайте дітьми серцем, а розумом — дорослі". Нечестя миру сього і сліпе деспот -ство наших Пилатів-гемонів, наших злочестивих книжників і страшних своєю потугою фарисеїв ми знали. Тим і не було між нами ніякого писаного статуту, договору, або хоч конспекту нашої спасенної роботи. Девізою нашого проповідування сталося: "Буваймо невловимі, як воздух".
Так провадили ми наше діло, в благодатній тихості, до року 1845. Восени 1845 року я розлучивсь із київськими апостолами народньої свободи і переїхав на службу в столицю. Щаслива доля звела мене близько з найкращою може людиною, яка була тоді в російськім Вавилоні і близьким другом Пушкіна, Плетньовим. Не минуло тоді ще й десяти літ од смерти Пушкіна. Ще пахло ним усюди по тому городі котрий хоч би й запався, то житиме вічно в його животворящому слові; а ніде так виразно і любо не пахло Пушкіном, як у господі його найближчого друга. Хіба в небесному царстві було б мені так добре, як було коло сього теплого, чистого, ясного, коло сього високого і простого серця. Та не про Плетньова мова моя.
  Не маючи від нього ніякої тайни, я докомпоновував Чорну раду і вельми часто посилав листи до українського апостольства. Був я в сих листах "невловимим як воздух", бо й сам Плетньов остерігав мене. Був бо се чоловік чистий, як голуб, і мудрий, як змія. Раз я сказав йому (звичайно не по-нашому): "Петре Олексндровичу! От ви були наставником Великого князя-наслід-ника. Чом ви не зробили з нього такого чоловіка, як самі, щоб у нас колись царював такий толерант, як ви?". Вислухавши се наївне питання, аж розсердивсь на мене ісповідник Пушкіна (так можна його величати). "Ах, ви, мечтателі! — гірко промовив, почервонівши од благородного гніву, — ви і сього не знаєте, що сим часом, як я годину чи дві з ним бесідував, під дверима стояв уже десяток чортів, і він од мене переходив до них у лабети!".
  Мавши порадника, що розмовляв зі мною як батько з сином про всяку столичну всячину, був я в своїх листах справді невловимим як воздух; та вони дихали восторгами євангельського блаженства, котрий лукавий мир опасається, і як тепер бачу, були ще далекі від тієї зміїнної мудрости, котру великий серцевідець заповідав людям чистим і тихим як голуб. На мою біду довідавсь я, або, лучче сказати, догадавсь із кореспонденції, що моє київське браття щось компонує собі вище, ширше і небезпечніше од нашої первохристиянської комуни. Гаряча моя прихильність до них давали мені право їм дорікати і присвоювати собі ніби якусь над ними зверхність. Пишучи в Київ в такім гарячім тоні, я вияв-лював себе аж надто виразно перед людським нечестям, чи то законним беззаконством.
  Листи мої сього найщаслившого періоду моєї жизні, опинившись навпослі у премудрого генерала Дубельта, на котрому виїжджав ще премудріший граф Орлов, привели їх обох до інквізиційно розумного домислу, що я п'явся до гетьманування на Вкраїні, що я був альфа і омега знакомитого товариства святих братів Кирила і Мефодія, котре мої кияни без мене собі скомпонували. Ще на біду собі, жартуючи старосвітчиною, іноді я підписувавсь рукою власною. Шкода було правителям російського розуму доводити, що сі слова були те саме, що й manu propria; вони зробили з них "рукою власною", а власть підрозумівалась тут, мовляв, гетьманська. Та про се буде мова в мене дальше.

II

  На початку року 1847 гостював я на Вкраїні, переїздом заграницю, і треба знов тут сказати, що не було може тоді по всій Україні такого щасливого чоловіка, як я. Бо, не згадуючи ні про що інше, доволі було для великого мого щастя й того, що їхав я простісінько до учителя й друга Пушкіна, В. А. Жуковського, і мав у пазусі лист од Плетньова, котрий починався словами: "Посилаю до вас другого себе"; а в Жуковського жив тоді Гоголь.
  Бувши таким щасливим, я застав і своїх любих киян також вельми щасливими, а найщасливішим був між нами Шевченко. Він бо тоді і сам у собі чув, і всі як одно серце чули, що подає як поет надії грандіозні. Тоді вже його муза запротестувала з усією енергією своєю проти ледарства сильних миру сього, і се була причина, що нові його твори були мені зовсім незнані. Ніхто бо не смів посилати до мене на столицю такого дива, як його плачі та пророкування. І розумно кожному, що мені, поновленому гарною душею Плетньова, вони здались мовби якимсь одкриттям з неба. І до мого переїзду на столицю душа моя була повна того впо-вання, котрому, леле!, судила доля сповнитись іще вельми нескоро. Тепер пророчий плач і пророче взивання кобзаря кобзарів українських, зробили мені сі вповання такими, неначе я осязав їх.
  Нехай знають, кому се треба знати, що піклуючись коло свободи українського кріпацтва, мали ми на думці не одне те, щоб тільки вирвати кріпака у пана з рук. Сього з нас було мало, або лучче сказати, се в нас було діло останнє. Програмою нашого освобождення кріпаків служили слова Ізбавителя: "И уразумієте истину, и истина освободить вы".
  Задача наша правда що була суб'єктивна: диктувала нам її наша самонадійна юність. Недаремно бо написав один вітхозавіт-ник, що душа чоловіча більше іноді скаже, ніж семеро блюстителів, що сидять на високому місті наблюдаючи. А божественного слова про істину, котра робить чоловіка свободним, ніхто не назове суб'єктивним, або мечтательним.
  Ми знали, що в Англії не право, і не декрет, а культура знищила кріпацтво, і допевнялись перш усього, щоб українські пани вкусили од божественної чаші знання так благоговійно, як се робили ми, та щоб і вони, вкусивши, так само виділи, як благ Господь, та й сповнились його благостю до кріпака по-нашому. Віруючи в слово величайшого із освободителів: "Ищите прежде царствія Божія и правди его, а сия вся прилодаться вам”, ми не сумнілись, що за сим первим і найважнішим фактом свободи української постануть уже інші факти, аж до останніх своїх наслідків, які тільки возможні для України.
  Чи то станеться за нашого ще живота, чи геть іще не скоро, про се ми не дбали, знаючи, що у Господа "тисяща літ — яко день один". Ми, по апостольському слову, вважали себе за неклю-чимих рабів свого спасенного задуму, і коли б що вдіяти, то вважали, що вдіяли тим, що мусіли вдіяти. Отже дарма, що ми смирялись перед великим покликом на жатву Христову, котрої так много. Ми підлягли очарованню християнської любови так само, як і перші послідувателі науки Христової. Про те, що й тепер ще нам здасться возможним тільки в далекій будуччині, ми помишляли в серці своїм так, наче воно сповниться дуже скоро. Слова "близ есмь при дверех" наче хто промовляв над нами; так билось наше серце солодкими сподіванками. Знали бо ми, що не погибає в Бога ні один добрий учинок, і що наша сівба на великій ниві жизні "дасть плод свой во время своє”. Та не в тому була сама сила, щоб видвигнути із занепаду рідну націю, а в тому, щоб намножилось тямущих і великодушних людей на Вкраїні.
  Так думало браття моє в Києві. Так думав я, далеко від них у "пишному і бідному городі" Пушкіна.
  Хто се все тонким чуттям обійме і серцем зрозуміє, той зрозуміє й те, як я зрадів, почувши на Вкраїні високі ноти національної кобзи. Молоді наші мрії, здавалось мені, знайшли своє оправдання; царство вищого розуму, царство спасенних задумів мовби вже наступало. І воно так було справді, коли не забуватимемо, що і Христове жадання: "Да пріидет царствие твоє", сповняється не хутко. Справді, наші молоді мрії знайшли в Шевченкові благословенне оправдання, знайшли заруку своєї будуччини.
  Сам Шевчвнко зробивсь не тим, яким я його покинув, їдучи з України. Се вже був не кобзар, а національний пророк. Востор-женому щастям, наукою і поезією, мені здавалось, мов би перед нами сталося те, чого дознав на собі вітхозавітний посол Господень, те, що змалював нам по його слову, такий же великий, як і сам Шеченко, геній слова:

... И он к устам моим приник, 
И вырвал грешный мой язык, 
И празднсловный и лукавий, 
И жало мудрия змеи 
В уста замершие мои 
Вложил десницею кровавой. 
И он мне грудь рассек мечем, 
И сердце трепетное винул 
И угль, пилающий огнем, 
Во грудь отверзтую водвинул. 
Как труп в пустине я лежал, 
И Божий глас ко мне воззвал: 
Восстань, пророк, и виждь, и внемли, 
Исполнись волею моей!
И, обходя моря и земли,
Глаголом жги сердца людей.

Київська інтелігенція, лучче сказати плодюща її частина, обгортала українського барда глибоким почитанням. Для мене ж сяєво духа його було чимсь надприроднім...

ІІІ

  Під сей незабутній час, поставила мене доля близько коло однієї землячки. Се була людина хуторна, мало свідома в світі і його широкій добрій і злющій жизні, мало учена, мало тямуща в рідному слові (бо московщина вкупі з францужчиною прибивали його к землі) і — велико розумна тим розумом, котрий надхнув непорочні уста промовити: "В мире скорбни будете, но дерзайте: яко аз победих мир"; велико здібна до зрозуміння такого, що буває втаєне од премудрих і розумних; велико чуйна до краси і сили рідного, прибитого вже к самій землі слова. Я став читати їй на пам'ять (бо всі ми знали їх як "Отче наш") Шевченкові плачі та пророкування. Нове творчество поета освітило і осіяло душу так, мов небесне обітування чогось грядучого в перевазі світу над темрявою, правди над лжею, любови над ненавистю.
  Не забуду до віку тих сліз, якими вона плакала, слухаючи сі поетичні плачі, сі побідительні пророкування. Сповнилося тут зрушаюче нас бажання незнаного ше кобзаря у прелюдії до його дум:

Одну сльозу з очей карих — 
І пан над панами...

Се не були ті сльози, про котрі давній якийсь кобзар промовив:

Жіночі сльози дурні — як вода тече...

Се були сльози воскресення в нову, вічну народню жизнь. Глибоко почула українка великі скорботи поета, великі його задуми, і зараз почала міркувати, як би спокутувати гріх щербатої Тарасової долі. Ентузіястка рідного слова носила в німій душі своїй чоло-вічню ідею сього великого слова. Недовго думавши вона тут же предложила до послуги кобзареві-перебенді усе, що мала — усю свою худобу, увесь свій скарб. Зреклась для сього навіть і того, чого найважче зректись женщині. Один із ветхозавітних премудрих людей, догледжуючись до таємниць природи людської, покликнув так: "Забудет ли невеста красоту свою, лева — монисты персей?". Отже неможня річ для Сіонської дщери сталася можньою для дщери української.
  Була вона саме тоді невістою, або "молодою княгинею", і предложила тому, хто отеє пише, обернути все її віно на те, щоб Шевченко прожив за границею три годи; а віном її були жем-чуги, коралі, намиста, сережки і персні, що переховувались у роду ще може з часів Великої Руїни польської, та три тисячі рублів готовими грошима. Правда, що "молодий князь" був собі на всю губу пан, і байдуже йому було про те віно.
Зоставалось тільки нахилити поета до прийому такого приносу. У сьому дражливому ділі спустились на мене.
  Саме того часу деякі панувиті земляки вистарали у міністра для Шевченка місце професора живопису при всеучилищі св. Володимира. Любо прийняв Шевченко вітання моє з такою переміною його козацького побуту. Нічого так не хотілось тімасі, як зачепитись на життя в Києві, і вже мечтав про якусь живописну академію на Вкрані, про якесь царство пластики української. Бо він тоді більше дбав про пластику, ніж про саму поезію. Ще й сам не знав, куди і як далеко сягоне його ієремівське пророкування. Більше знали се, або чули душею ми, ніж великий кобзар наш.
  Веселячись укупі з ним ясними перспективами українсього духу, почав я жалкувати, що він у Києві як артист буде самітником і що самітність не дасть йому розвинути художницького смаку свого до повної' повні.
  "Не почім і б'є, як не по голові!" — відказав Тарас насупившись і міцно стукнув по якійсь товстелезній книзі своїм кулаком, дужим, як ґладіятора.
  Тоді я сказав йому просто, що коли б він здобув собі художницький пашпорт заграницю, то гроші будуть видаватись йому видавцем, як із царського скарбу, три годи, а скарбівничим буду сам я, нехай тільки дасть слово не допитуватись, звідкіля сі гроші взялися.
  Почувши се, Шевченко зрадів як дитина, простодушно і поетично. Любо мені було, шо се його й не здивувало. Зараз почав міркувати, як роздобути художницький пашпорт. Були тоді в нас між панами такі люди, що й тут підложили б свої руки під великого кобзаря. Справа була не морокувата.
  Вельши щасливий і востороженний, яким ше не бував ніколи, виїхав Тарас із Києва в Чернігівщину, щоб позбирати докупи свої, як він звав, шпарґали. Бо туляючись по Вкраїні козаком-артистом, покинув не в одному панському домі свої рукописи.
  Чи так мені здавалось у моєму власному сяєві щастя, чи й справді так речі стояли, наші пани — беручи огулом — були тоді якось більше схожі на людей, ніж опісля, як розпочалась українська мартирологія. Поетові жилось між ними незгірш, дарма, що вони рідко подекуди розуміли, що воно таке за проява! Отеє ж кочуючи тепер від куреня до куреня і від будинка до будинка, Ше-ченко опинився на весіллі в тієї самої українки, що пожертвувала своє віно на кохання духа його між духами вольними, не запечатаними сьома печатьми, як ми на Вкраїні.
  Скоротали ж тоді ми з Тарасом не один веселий день і вечір на любих розмовах і співах. Та найбільш мені пам'ятна вечорина в одного нежонатого пана, поблизу хутора "молодої княгині".
  Був він також собі поет з природи.3 Ще до появи Шевченка в літературі, писав сей хуторний проява українські пісні, взором звичайних жіночих та козачих, і в інші з них улив стільки душі, що співались вони або читались у рукописі геть широко по Вкраїні між панами, а деякі чував я й між простацтвом. Так само, як у Харківщині проявилась рідна поезія за приводом Гулака-Артемовського, а в Полтавщині за приводом Котляревського, так і в Чернігівщині, не знать і звідкіля повінуло тоді по таких хуторах поетичним надихом і козакуватий сусід нашої "молодої княгині” був самостійним органом нового почуття нації.
  Беручи сю людину в цілості, мушу сказати, що був се чоловяга з великим природнім даром; та, на біду собі, ніжинської гоголів-ської гімназії шурхнув у військове товариство, в кирасіри, здається, а добре там загартувавшись чи то, мовляв той, "привикнувши до служби", устряв, доматорствуючи на господарстві, між таких приятелів, про котрих сам говорив почасту: "великий недурень випити!".
  Випити й сам він був недурень, та зсовувався з глузду в картах, бо програвав тисячу за тисячею і з багатого пана зробився убогим панком. Нещасливе закохання з сестрою нашої "молодої
княгині", котрої не хотіли оддати за п'яного картовника, ще частіш почало штовхати горпаху то в Сціллу — п'янство, то в Харібду — картовництво.
  Як гостювали ми в нього з Шевченком, тоді ще він не спився і не звівся, а тільки вельми сумував на тему:

Мимо двір, де живе мила, 
Я проїхав двічі,
Та й не бачив голубоньки 
Я своєї в віч....

  Се ж його були й вірші. Любив їх співати, дзвонячи в кобзу, і тяжко було слухати бідолаху, бо я знав, шо там у нього на душі діється. Сумувати про невилазні довги тоді ще йому не доводилось; хоть він і любив справляти в себе широкі бенкети, хоть і любив куликати, так що рідко бував і тверезим, та без карт йому худоби стало б до смерти і не довелось би з такою чулою, як у нього, душею помирати в своєї сестри на ласкавому хлібі.
  Отсе ж і тепер було в хуторного поета бучно і гучно. Зібралось до нього доволі "великих недурнів виипити”, тих що робили з нього другого Тимона Афінського. Річ знана, що й Шевченко справджував на собі слова київського літописця: "Русі єсть веселіє пити" — не дарма написав ув одному шинку на стіні вуглем такий експромпт:

Вип'єш перву — стрепенешся; 
Вип'єш другу — схаменешся; 
Вип'єш третю — в очах сяє, 
Дума думу поганяє.

  Та вернувшись на Вкраїну 1847 року, знайшов я його, можна сказати, непитущим. Так і в сей пам'ятний мені вечір, кобзар наш був глухий на поклик свого "родича по вдохновенню" і давнього товариша по чарці.
  Державсь він осторонь від тієї світлиці, де приятелі нового Тимона Афінського голосно реготали, весело гукали і підспівували під господарську кобзу. Засівши з тверезими кругом каміна, він бесідував із ними тверезо й поважно про науку і літературу. Дивуючись і радіючи серцем, постеріг я в нім тоді велику здібність до поетичного критицизму, що ним до такого високого ступня владав єдиний російський поет Пушкін, взором недосяжного в премудрім поетичнім критицизмі батька нових поетів, Шекспіра.
  Розмовляв Шевченко широко про свою поему "Іван Гус", почитуючи гарною дикцією своєю деякі місця, і жалкував, що писавши не спромігся проштудирувати гаразд усіх обставин часу і самої особи чеського пророка германської реформації. Раз-по-раз у сій розмові поривав наш кобзар очі за ту межу, що відмежовує імперію од народів свободних, і я один розумів усі слова його. А розколихавши духа, перейшов од розмови до народніх пісень, як се бувало в нього щоразу, скоро його серце заб'ється гаряче з радощів, з великого гніву на недолюдків, або з великої туги.

IV

  Чарівничою силою свого слова і голосу розгорнув передо мною Шевченко широку сцену життя людського, і по сій сцені, здавалось мені, проходила мовби драмована історія жизні обох поетів поруч — великого, що саме розправляв проти сонця крила, і малого, що вже сідав на хуторне сідало.
  Нещасливий коханець учився в Ніжині вкупі з Гоголем, сидячи з ним на одній лавці. Щедра українська порода надала йому не самий тільки дар поезії і музики. Між многими здібностями своїми до великих і малих речей, дивував мене він більш усього своїм комізмом, своїм юмором і вмінням поставити на сцену кожну людину, про яку оповідував, так, мов би її бачиш своїми очима і чуєш власними ушима: чи то був москаль, чи то лях, чи то піп, купець, мужик, жид, циган, чи то дівча, чи стара баба, чи мала дитина. Оповідання ж його були не просте балакання: це були такі зумовлені всякими обставинами сцени, які рідко доводиться вбачати на театрі. Тут він виявлював розум проникливий, чуття глибоке, всеодоліваючий комізм і могущу сатиру.
  Хоч може хто й здивується, та я скажу, що се в нас був би другий Гоголь, що може до того Гоголь український, коли б у нього була така дорога, як у Гоголя, і такі приятелі. Треба додати й се, що худобу свою проциндрив сей дорогий чоловік не на одних картах та широких учтах по старосвітському звичаю гостинности. Був він вельми милосердний до вбогих і без усякої міри великодушний до своїх другів. Багацько святого добра було в сій нещасливій людині, і все те з'їла ледача панська жизнь, та жизнь, котру нам не дали справити на луччий шлях, та сама жизнь, котру так весело і так гірко малював Гоголь, а змалювавши промовляв: "Нудно на сім світі, панове!".
  Поруч із поетом, що вже втонув по шию

В том омуте, где с вами я
Купаюсь, милые друзья...

ні, в гіршому, далеко в гіршому того, в которім тонув та й потонув таки Пушкін, — поруч із ним, тімахою, бачив я перед очима душі моєї другого поета, ранішнє сонце поезії, що тільки ще окрайцем своїм видвигнулось на чермнуючімся небі і сипнуло промінням по росяних травах. Ще не відбилось воно вгору, не зазирнуло у гидку безодню пансько-рабського і християно-ідоль-ського побуту; поосвічувало тільки крізь ті сльози, що зросили поетичні береги прозаїчної безодні і немов би обливало кров'ю золоті корони драконів, шо назирають звисока сю мракобісню безодню, насліднє достояніє своє.
  Слухав я Шевченка одним вухом, слухав бо не міг не чути; його товариша другим. То радів, то сумував, то знов радів і думав: "Ти, чадо попсованого привілеями панства, втеряло єси навіки возмогу кращого життя духовного. Ти ж, представителю свіжої своєю поетичністю маси, тебе ще спасемо гуртом од мертвя-чого подиху того середовища, що без бою побиває в людині «сокровенного чоловіка серця». Сохрани тільки непідлеглу волю духа свого, не піддайся тим, що й самим благоволінням своїм понижують високу природу поета до низьких ідеалів своїх: то зробишся, зробишся певно, звіздою первої величини, і возсіяєш на кругозорі України, Росії, Польщі, цілої Слов'янщини та й усього культурного світу".
  Справді, Шевченко був того вечора, так би сказати, у найвищій порі Преображення свого. І жених великої почитательки його таланту задививився на нього, заслухався його пророчих річей, його чарівних пісень і хапавсь до "молодої княгині". Завдячений поетові, що він квітками душі своєї уквітчав його щастя, не знав він як висловити свою дяку, і замість дяки просив його до себе "старшим боярином".
  Залюбки прийняв Шевченко його прохання, ба, може й з таємною одрадою. Не мав кобзар наш нікого нижчого від себе на Вкраїні, та не мав же нікого й вищого. Братавсь охоче із останнім перебендею старцем, а проте дядьком не вважав і найпершого пана. Тепер, нашого часу, поставити упоетизованого мужичого сина шафером серед українського панства було б ділом звичайним. Тридцять же і п'ять літ назад се була пречудна диковина. Хуторний поет шаферував уже раз у тому домі, і бажав шахрувати ще раз. На виразнім, хоч і бахусоватім, виду його зажевріла обида, і він дав сьому чувству волю при первій нагоді; а гості його здвигнули без сорома плечима. Не знаю, чи догледівсь до сього Шевченко: бо "молодий князь" повів до своєї "молодої княгині" свого "старшого боярина" зараз.

V

  Там знали Шеченка по його творах та по його любій, то жартійвливій, то поважній або сумній розмові. Ніхто ще не знав, ідо він предивний, може найлуччий співака народніх пісень на всій Україні обох дніпрових берегів, і сам я не думав, що почую в його піснях щось іще нечуте, ба, і в гостині і в хуторного поета, де, правду сказати, п'яні гості приглушували голоси тверезих.
  Повний його талант виявився того ж таки вечора. Тоді між українським панством рідко ще хто вмів розмовляти рідною мовою, і сам Шевченко говорив у гостях у панів мало не все по-російськи. Хіба знаходив дуже спочутну собі людину між земляками, що відчалили вже від рідного берега і вплили глибоко в московщину. Тоді забував про всяке інше вухо, і з чужоземного бесідника робивсь українскьим златоустом.
  Такою людиною сталась йому того вечора, та й до кінця весілля, "молода княгиня". Почав з нею розмовляти по-нашому, і на велику собі радість побачив, що в своїй розмові не шпетила вона рідного слова. Тоді Шевченко заходивсь екзаменувати її з рідних пісень. Репертуар "молодої княгині” виявився звичайним, звеселив "старшого боярина" ше більше; а як показала вона йому голос і самий текст пісень, котрих він у неї допитувався, він похвалив чи подякував їй по-своєму — сам почав їй співати, і се зробив так просто, як сказав про себе один з його рідних братів-поетів:

  Ich singe, wie der Vogel singt.

  Позакладавши назад руки, почав ходити по залі, мов по гаю, і заспівав:

Ой зійди, зійди,
Ти зіронько та вечірняя;
Ой вийди, вийди,
Дівчинонько моя вірная...

  Доволі було гостей у тім поважнім здавна домі. Гули вони по всіх кутах, мов ті шмелі; щебетали мов горобці. Як же почули Шев-ченкове співання, ущухли всі так, наче зостався він один, під вечірнім небом, викликаючи дівчиноньку свою вірную.
  Як у ту пору своєї жизні співав Шеченко, а й надто, як він співав у той вечір, такого, або рівного йому співу, не чув я ні в Україні, ні по столицях. Посходились з усіх світлиць гості до залі, мов до якої церкви. Пісню за піснею співав наш соловей, справді мов у темному лузі, серед червоної калини, а не в зимньому захисті серед народу. І, скоро вмовкав, зараз його благали ще заспівати, а він співав і співав, людям на втіху, а собі самому ще й на більшу. Ти б казав, звеселився поет гіркого плачу і докору, що знайшов modus vivendi з очужілими земляками, що знайшов modus животворящої розмови з тими людьми на Вкраїні, до котрих покликав у своїм "Посланні до мертвих, і живих, і ненароджених”:

Умийтеся, образ Божий
Багном не скверніте:
Не дуріте дітей своїх,
Що вони на світі
На те тільки, щоб панувать.

  Душа поета, об'явившись посеред чужого щастя своїм щастям, обернула весілля поклонниці його великого таланту в національну оперу, яку може ще не скоро чутимуть на Вкраїні. І всіх більш розкошувала нею щаслива своїм таємничим подвигом "молода княгиня".
  Прощаючись з Шевчеком, вона подарувала йому на спомин ще один дорогий клейнот, найдорожчий з усього добра, яке мала, коли: свою вінчальну квітку. Сим задушевним подарунком вона, в мислях своїх, знаменувала на нім і вітала його грядуще величчя, котрого так гаряче ждала' для щастя України.
  Тут кінчається весілля і розпочинається похорон... Прозвіснику і первому герою справдешньої свободи української, не такої, якої допевнялись козаки, готовилось те саме поприще, до котрого довоювались завзяті вороги завзятих його предків:

Wyzwanie przy^le mu szpieg nieznajomy,
Walk? z nim stoczy s^d krzywoprzysigzny;
A placem boju b?dzie ddfkryjomy,
A wyrok o nim wyda wrog potgzny.

VI

  Приїхавши на початку року 1847 в Київ, дочувся я глухо, що моє в Христі браття зорганізувалось в якесь товариство Кирила та Мефодія, скомпонувало собі статут і навіть має свою цеху — з литого заліза персні, на котрих сяють літери К. М. Один з сих послідувателів чи поклонників святих братів слов'янських лагодивсь їхати в Слов'янщину, щоб у чеській Празі і по других центрах слов'янського народовідання повиучувати слов'янські мови, а вернувшись, шукати собі протовпу до катедри в котромусь з українських всеучилищ. Я хоч і прямував з листом Плетньова до Жуковського, то не для того, щоб засісти в Німеччині. Недавно перед тим умер академік-славіст Прейс, а про Срезневського, що його заступив опісля, ще не було мови. Академія Наук послала мене доповнити моє слов'яновідання, з тим, щоб вернувшись бути мені заразом і адьюнктом Академії і професором університету. Змовились ми з сим братчиком5 їхати за границю вкупі. От я й приступив до нього з короткими гужами: чи сьому ж бо таки правда?
  Безпечно засміявшись, відказав мені братчик, що се була в них на якийсь час хлоп'яча забавка, та вони, схаменувшись, той статут давно спалили, а персні позакидали в воду.
  Була ж се в них заготовлена про мене і про Шевченка одповідь на случай, коли б ми довідались якнебудь про їх політичне общество. В статуті, як опісля вже стало мені відомо, між іншими премудрими задумами було сказано, що українці сполучать усю Слов'янщину в одну федерацію під протекцією всеросійського імператора, а коли б всеросійський імператор на се не зволив, то будуть промишляти об собі якнебудь інше.
  Обох нас не прийнято в тайне політичне общество задля того, що ми й самі по собі працюватимемо для слов'янської і вкраїнської свободи, а тим часом, на случай гемонського гоніння, до нас ніхто не причепиться.
  Се була ведмежа послуга. Дружнє благородство погубило обох нас.
  Втішаючись великими своїми подвигами у будуччині, не вважали кияни на малі речі, і розмовляли про свої таємничі задуми так голосно, що за дверима все було чути. Якийсь Петров, підслухавши щось дивне, знайшов собі дорогу до товариства; почав серед нього глаголити ще голосніше про волю України, про московську тісноту і таке інше. Українські політики зараз прийняли його між свої члени, а він, мавши в руках деякі ознаки тайного політичного общества, подав їх пану Юзефовичові Михайлові, що правив тоді за попечителя київського учебного округа.
  Як у сьому ділі справлявся пан Юзефович, нехай про се розкаже хто інший. Сам я нічого не бачив і казав би тільки казане; дізнавши ж з раннього молоду великого добродійства від сього чоловіка, вельми був би рад, коли б воно було все так, як сам пан Юзефович мені про свою позиціюю у сій справі разів зо два оповідував.
  Виїхали ми з добрим, і справді вельми добрим, братчиком благополучно з Києва в Варшаву, та й почали там довбатись у старосвітській польшизні, за підмогою і порадою благородного труженика науки Вацлава Олександра Мацейовського. Пишемо ми собі та виписуємо з книжок усяку всячину удвох на одному столі, піджидаючи звістки од Шевченка, і не в догад мені, що в шухлядку того стола заложено страшенну міну. Сією міною був статут общества святих братів Кирила та Мефодія, що братчик мій з якимись великодушними мріями пер у Слов'янщину, не натякнувши мені про се ні півсловечком.
  Між іншими людьми в Варшаві спізнались ми з сенатором Стороженком, що був тоді правою рукою покорителя Варшави, князя варшавського графа Паскєвіча Еріванського. Сей земляк великого полководця і сатрапа піддобрювавсь йому тим жартівливим українським балаканням, котре ще й за російських цариць не одного нашого земляка "виводило в люди". Був бо Паскєвіч також наш патріот, щодо анекдотів борщу, вареників і інших українських ласощів. Раз йому й каже первий його міністр, докладаючи до підпису всякі папери: "Світліший князю! Ото ви кохаєтесь у тутешніх наших земляках, шо вони гаразд про нашу Україну балакають; а я вам покажу не такого земляка — щирої козацької породи, земляка чистокровного, що від нього так і несе низовим вітром, Січчю Матір'ю і Великим Лугом Батьком". — "Чи справді?" — питає сатрап, підписуючи комусь там волю або каторгу, жизнь або смерть. — "Не шуткую, ваша світлість. Сей вам розкаже і розмаже не те про запорізькі звичаї, та й про всі запорізькі думки". — "Рад, рад його послухати; привези, братець, його до мене”.
  Саме під сю любу розмову двох патріотів українських, подають сатрапові пакет із столиці. Розпечатав, позирнув і засміявся: "Хорош, братець, земляк-то твой! Велика его арестовать по высочайшему повелению".
Так скінчились наші варшавські студії...

VII

  У "Третьому Отділенії Собственної Його Імрераторського Величества Канцелярії” аж ногами з досад затупотіли, як я сказав, що зроду вперше бачу знаменитий статут, а чув про нього от так і так. "Что вы нас за мальчишек считаете?” — гукнули на мене Дубельт і Орлов. А вони обоє справді були "мальчишки", по-нашому хлоп'ята, під сивим усом, тільки, що лиха московська доля звеліла їм правити дорослими, та ще як! — без усякого закону. "Праведникам бо закон не лежить", або "дурням закон не писан”. Хто ж вони були, чи праведники, чи дурні, нехай скаже історія.
Варшавський братчик мій, котрого вхоплено і привезено слідом за мною, вислебізував їм усе, як од мене таїлись і про що таїлись навіть із самою назвою общества. Шкода! Десять раз приводили нас під салдатськими штиками перед Пилатовський трибунал; десять раз перепитували, гадали, міркували. Бідний хлопець, бачивши, що заподіяв мені й Шеченкові таке лихо, котрого не бажав би й ворогові, упав на вколішки перед сими праведними чи премудрми правителями Імперії і плачучи благав, щоб не карали нас за чужу провину. "Каков хитрец-то! — говорила, споглянувши на мене, сивоуса дітвора. — Чужими руками жар загребает!".
  "Молодой человек! — промовив з імператорською повагою Орлов до плачущого бідолахи, справді ще дуже молодого хлопця — зто вам делает честь, что вы так великодушно оправдываете приятеля”.
  А потім каже до Дубельта: "По моєму докладу, его величеству благоугодно было освободить благородного юношу от заключения в крепость. Отправьте его в Петрозаводск; рекомендуйте губернатору как отличного молодлого человека, и чтоб дал ему хорошее место".
  Як бачимо, ся дітвора не була собі і без благородства. Вона таки про нього чувала. Та хто ж сього не знає, що й між членами святої інквізиції бували благородні люди?
  Тим часом листи мої з столиці до киян покладали докладчики перед верховними беззаконними суддями, і чого в мене по тим листам допитувались, те я мусив тут же, відказавши, писати. У мене питали: "Для чего ви подписывались рукою властною, как малороссийские гетманы?". "Что означают в ваших письмах слова: не разговоры, а дела должны поглощать наше время?". — "Как пониматиь фразу: тогда от вашиїх слов, как от труб, падут... стени иерихонския?" і т. д. і т. д. За тридцять п'ять літ усякого лиха і всякої турботи, я вже й позабував багацько з хлоп'ячої їх іграшки.
  Пам'ятаю однако же добре, як подано мені раз виписку з моїх листів, щоб я на неї відписався. Прочитавши, я сказав: "От посі мої слова, а дальше написано чиюсь видумку". І, як сравді в автографі моїм не знайшлось фальшивої приписки, я з великої досади забув, що сиджу в левовій пельці, і почав здорово лаяти своїх суддів: "Хіба ж причинен цар в тому, що ви коїте? — гукав я на ввесь розбишацький вертеп. — Та ж не йому, а вам із сього користь, щоб ми були винуваті. Як ваше лукаве серце поверне справою, так він бідаха і задекретує. На вас і на ваших дітях лежатиме пролита по його декрету кров неповинна, і коли не ви, то ваше кодло за неї покутуватиме".
  Полякались, далебі що так, ниці герої сліпого деспота, почувши слова правди-матері, і мов шкільна пустота почали передо мною оправдуватись — чим би ви думали? — помилкою!
  Та не на користь мені вийшла вся моя правда. Не знаходячи ні в мене самого, ні в інших паперах, котрих тоді понавожено возами з України, ніякого сліду мого бунтівництва чи "заґовора", як вони величали сю мізерну справу, і чуючи од усіх, що я не знав, як і зветься те общество, котрого, не обвинуюсь, і Дубельт, і Орлов величали мене главою, розумні люди аж скреготали зубами з жалю, що я, мовляли, "все водил за нос, и остался чист".
  Дубельт усе мені торочив про якусь "казнь", а коли б я, мовляв, признавсь, то "его императорское величество, общий наш благодетель, мог бы вас і помиловать, по великому, всему свету известному своему Мякосердию".
  Скільки я ні впеняв його, що мені ні в чім признаватись, він позирав на мене скрива, всміхаючись, і питав: "Ну, за кого, право, считаете вы нас?".
  Замість, щоб сказати просто, за кого їх обох считаю, я говорив йому як дитині: "Поміркуйте самі. От ви мене вважаєте за якогось гетьмана; ви думаєте, що товариші мої готові ринутись у полум'я по моєму наказу; ви думаєте, що вони дадуть зняти з себе шкуру, а мого гетьманування не виявлять; вам здається, що по всій Україні наготовлені вже полковники та сотники, що тільки подай гасло, то й вродиться козацьке військо. Та ви б же попереду довідались, які мої фінанси, і який мій рід і популярність на Вкраїні. Та ж таких великих речей не можна чинити чоловікові вбогому і зовсім незначному та ніде незнаному. Я свою жизнь просидів у чотирьох стінах, над книжками, мов той чернець у манастирі". А він мені, покрутивши здоровенного сивого вуса, відказує: "Можно сидеть в четырех стенах и взволновать все государство. Мы видим ясно, к чему вы стремились: опрокинуть все к верху дном, уничтожить существующий порядок вещей. И для кого же? Для мужиков! Ото у вас люди? Посмотрите на этого фонарщика (показуючи мені в вікно). Вы думаете, зто человек? Ото зверь, который умеет только єсть, спать", — а далі сказав іще такі глаголи, котрих не напечатала б і казенна друкарня.
  От і говори до гори!
  Ще знайшли були зачепку. На одній рукописі моїй про козацький побут нарисував я олівцем стяту козацьку чубату голову; під нею турецька шаблюка; на ній степовий орел видовбує очі; на небосклоні степова могила; з-за могили серпом відбився місяць. Кожному розумно, що се образ козацької боротьби з ворогом християнства. Мої судді зробили з нього образ Росії, що видовбує очі Україні. Так-то на злодії шапка горить! Коли б уже мені заманулось такої емблеми, то змалював би я собі двогла-вого, або хоч у коронованого орла. А коли вже емблемувати Росію без корони, таку Росію, яку собою ізображають Орлови і Дубельти, то замість орла треба малювати сову полуношницю, то сліпує вдень і пасеться вночі.
  "Глубокомыслие" інквізиторів моїх і тут не вдіяло нічого.

VIII

  Ну що ж, гетьман, гетьман, а чортма в нього ні булави, ні бунчука, ні яких інших клейнодів; навіть і універсалів з його підписом не знайдено; тільки й, є що та нещасна "рука власна”, та й нема там того "твердо”, котре сі письменники нав'язували гетьманам. Чухаючи потилицю, таку ж розумну, як і саме чоло, мусили високі інквізитори спуститись на нижчий лад. Прийнялись критикувати мою книжечку "Повесть об украинском народе”, що я торік напечатав.
  Се була компіляція тих шкідливих для нашого розуму видумок, що наші літописці видумували про ляхів, та тих, що наші кобзарі складували про жидів, на підмогу або на втіху козакам п'яницям, та тих, що розкидано по апокрифах давніх ніби казань і по фальшованих ще за наших прапрадідів історичних документах. Се була одна з тих утопічних і фантастичних праць без критики, з яких позшивана в нас уся історія боротьби Польщі з Москвою. Козаки в ній виступали як нація, а все те, що становить націю, ігнорувалось або відкидалось до суперечного табору. Усіх козацьких ворогів помальовано тут людоїдами, а самих козаків праведними мучениками і благородними патріотами. Коли треба було скарати автора за те, що він поперекручував історію так, як її й досі перекручують, то скарати хіба реготом. Ні, мій ареопаг слухав читання своєї нісенітниці з таким поважним чолом, з яким певно вислухував усячину той коняка, що Геліогабал настановив старшим над римським сенатом.
  "Повесть об украинском народе” написав я для пані Ішимової, що вчила дочку Плетньова і видавала журнал для дітей Звездочку. Се було зроблено прихватком, par complaisance для доброї до мене, чужоземця, особи, і всього 200 примірників одпечатала вона на мої подарунки знакомим людям. У продаж сієї книжки я навіть і не пускав. Премудрий мій ареопаг зробив з неї проклямацію. "Се ж ваша цензура дозволила печатати" — казав я своїм любим критикам. "Що ж ви тепер мені погрожуєте?" . Та, мабуть, критика одну має вдачу і в журнальних кагалах, і в таких синедріонах, як Третє Отділеніе.
  Про мою нісенітницю написано такий доклад, мов новий Катіліна грюкав у ворота нового Риму, і я сам бачив, як гарно, прегарно, мов гравіруючи пропис, переписував сю ціцеронівщину — не писар, ні! — чиновник генеральського рангу, чоловік сам по собі добрящий, як еспанець Торквемада. Ми вдвох її і зчитували, щоб, храни Боже, не було якого пропуску в премудрім творі.
  Я вже сказав, що мудреці Третього Отділенія були собі не без благородства. Тепер скажу, що були вони й не без чесности, та й не без мозку. Вони таки розчовпали і розшолопали, що олімпійському громовержцеві не личить ляскати блискавицею над жменею соломи; бо й справді ся дитяча повість була жменею соломи без зерна. Правила вона про такий український нарід, якого інколи не було на світі. От і зосмілилась всеподданійше ходайствувати в царя, що доволі вже я помучивсь за три місяці пилатівського істязання в Третьому Отділенії, а тепер зробити б уже мені таку превелику милість, щоб я жив собі засланий на край світу, на волі, яка там засланим буває, та вже хоч би нехай перестало обливатись кров'ю молоде серце, від которого мене одірвано і которе на вазі в праведного Бога важило більш, ніж усі інквізитори з їх верховниками.
  Се ж я перекладаю той доклад на свою мову: бо ніяка пам'ять не вдержала б хитросплетеного слова того, що з нього Третє Отділеніє платило ще дорожче своїм артистам, ніж за чудову каліграфію.
  Пишучи історичне оповідання, не годитьбся мені вмовчати, що Дубельт не все бував страшною гієною. Спершу він так був мене злякав, що я трохи не впав: бо в очах в мене позеленіло, передо мною, мов живі з'явились дві дорогі мені особи, дивлячись на мою казнь за самозванне гетьманство. І впав би таки, та пан Миколай Писарєв, київський мій літературний добродій, а тепер інквізитор, піддержав мене і гукнув, щоб дано мені води. Як же побачив Дубельт, що я вмію й лаятись, тоді почав зо мною розмовляти про всячину як батько з сином, а дорогі мені листи, котрі йому подавано, приносив не розпечатуючи сам, своєю кровавою персоною, туди, де я сидів мов який тигр за залізними гратами, дивлячись як блищать крізь них солдатські багнети. Ще й надто: сидячи довго зо мною по ночах, сам на сам, у своїм інквізиторськім кабінеті за столом, давав мені читати листи своєї жінки, розмовляв зо мною як добрий сім'янин і лестав моє серце найкращими речами. Він таки й справді думав, що я новий Павлюк чи Наливайко, чи який інший герой чести і свободи, про котрих письменні наші земляки понатуркували всяких дурниць не тільки в українські, та і в московські голови. На мою біду, один з киян затявся сказати Дубельтові та Орлову хоч одно слово, відказавши, з історичного одуру, котрим нас і досі дурманять: "Ви можете мене четвертувати, колесувати, тягти з мене жили, торошити мої кості, здирати з мене живого шкуру, та не допитаєтесь у мене ні єдиного слова". Бачивши по всьому, що в Росії зчиняється таке, яке змалював у Польщі, по видуманому Кониському, Гоголь, на вподобу лінивому до історичного досліду розуму, — Дубельт, як я бачив і тоді, почав мене шанувати, як шанує чоловік єхидний ще єхиднішого. Бо так і зосталось премудре правительство при своїй думці: що я, заколотивши миром, зумів позагребати жар чужими руками. Років з п'ять назад, у "Веснику Европы" напечатано, ніби я з іншими українцями скомпонував був у Києві слов'янське общество Кирила та Мефодія. Ради історичної правди я написав вельми просто і смирно, що сю честь приписано мені не по правді, і послав напечатати. Цензор вичеркнув моє заявленіє червоним чорнилом з коректурного аркуша, і сим робом не дозволив мені зложити з себе сан, котрим вшанувало мене Третє Отділеніє. Отеє ж я тегьмануючи собі аж і досі на Вкраїні, так само, як гетьманував, по милости Дубельта року 1847-го.
  Ласкавий до мене Дубельт зоставляв мене й надальше під своєю благостворною ласкою: бо й опісля писав до мене в зато ченіє стрічок по десять своєю безсмертною в історії російської слави рукою. Тим то я й знав, із великої його до мене прихиль-ности, що було про мене доложено його величеству, вповаючи, що він, як особа всемилостива, не відмовить так велико мене помилувати. Як же доклад вернувсь до Дубельта, він показав і прочитав мені написані на ньому царські слова, мовби вмиваючи передо мною руки: "Третье Отделение слабо рассматривало книгу Кулиша. На два месяца в крепость, а потом в отдаленные губернии, с запрещением служить по министерству народного просвещения".

IX
 
  Нехай же тепер підслужливі столичні газентники не замилюють мовчущим людям очей, відписуючи літреатурним конґресистам у Европу, що ніби в Росії ніколи не карано за літературні твори. Мене скарано за напечатане з дозволу цензури, скарано вельми жорстоко за хлоп'ячу книжечку; а Шевченка ще з більшою дикістю за те, що вхопивши його серед шляху під Києвом, знайшли в нього "шпарґали", котрі він гарненько позбирав докупи, щоб лдобре в Києі перегледіти та й розібрати, що годиться, а що й не годиться печатати.
  Коли б Шевченка пущено хоч на три роки туди, де люди живуть на волі, може б він багацько дечого поперероблював у своїх рукописах. Бо певно б ми не були з ним там лежнями, і свій час тратили б не на саме балакання. Певно, серед людей, не згнічених цензурою, догледілись би ми з ним історичної правди, і коли б що писали, то не все написане в старовину чернечим пером або співане кобзарським голосом уважали б за святу правду, як роблять люди, догоджаючи тим, котрі шуплять, ще менше їх самих.
  Тепер же, як що пописалось у Шевченка під надихом фальшованої історичної традиції, так воно заклякло навіки, і може ще гірше правди коле очі великому кобзареві по тім боці Ахерона. Позираючи на ту волову шкуру, що на ній списує диявол людські гріхи, бідолаха Тарас міг би сказати імущому уші на слухання: "Твоя од твоїх тобі приношу і за себе самого, і за всіх земляків моїх. Іж на здоров'я та згадуй мене поки світу сонця. Бо й твої золоті казюки, що взяли собі за девіз: aprds moi le ddluge, і ті, кощунству-ющи поза плечами в свого бога, поробили пословицями такі мої слова:

Од молдаванина до фіна
На всіх язиках все мовчить:
Бо благоденствує.

  Не мовчатиме ж воно вічно: колись таки та заговорить. Добре ж, коли б заговорило мовою інтелігенції. А от біда, як дика сила деспотова та викличе з пекла дику силу рабства! Тоді і в нашій бідолашній Україні справдиться ієреміївське пророкування Шевченка:

... Заговорить
І Дніпро, і гори, 
І потече сторіками 
Кров у Чорне море 
Синів ваших, і не буде 
Кому помагати: 
Одцурається брат брата 
І дитина мати.

  Правителям Імперії 1847-го року здавалось ділом дрібним запроторити в російську преісподню мужичу дитину, що написала вірші не знать якоюсь мовою. Тепер ся мужича дитина стоїть поруч дитини панської, поруч Пушкіна. І як усе чесне, усе благородне і високе умом у Росії іде слідом за Пушкіном, так усе, що єсть істинно людського на Вкраїні іде за стягом Шевченка. Тим часом обидва вони змалювали не однаково передовиків і велетнів руського духа, спасителів Імперії серед хуртовини, создателів її становища в Европі і головних підпомощни-ків могущої вже й тепер, дарма що притиснутої, преси — Петра Первого і Катерину Вторую. Бо Шеченко, начитавшись псевдоісториків, так возглаголив про них:

Се той Первий, шо розпинав
Нашу Україну,
А Вторая доконала 
Вдову сиротину.

  Обидва поети обдаровані великими дарами природи, Шевченко ше більшими, ніж Пушкін. Хто ж із них прозирнув глибше в історичну правду, чи панська, чи мужича дитина? Хто з них був компетентний возглаголити про такі великі речі: чи той, що мав нагоду запомогти природний дар свій широким обертанням у жизні, культурі і науці, чи той, хто сієї нагоди не мав? Певно, що перевага тут буде в Пушкіна, а не в Шевченка.
  Коли б судді Шевченкові знали своє стійло і не мішались у такі речі, котрих їм не дано розуміти, — крізь те серце, що засвітилося спасенною думкою "спокутувати гріх щербатої Тарасової долі", крізь те праведне серце не пройшов би гострий меч; Шевченко дорогою науки, з'єднався б із Пушкіном (бо правда одна, нема двох правд), і те руське единство, котрого допевняються і такі розумні люди, як Петро з Катериною, і такі "олухи цяря небесного", як Дубельт із Орвилим, се спасене для нашої будущини руське єдинство покрепилось би Шевченком іще більше, ніж самим Пушкіном.
  Отсе ж і тепер вбачайте, чого накоїла сивоуса дітвора!
Не пишу я своєї автобіографії, ані своїх мемуарів. Я виставляю науці історичні факти раніше, ніж вона про них довідається з запретних покищо архівів. Бо жизнь не жде, не хоче ждати, і живий живе-гадає. Недавно сказав великий історик Моммзен у Берліні, що правитеві народів приводять народи зовсім не до того, до чого привести силкуються. І справді ж бо, народи живуть по закону Божому, по закону природи, і вся правительська мудрість тільки в тому й єсть, щоб сього закону не ламати — скажемо лучче: щоб об сей закон не розбитись.
  Тим же то й наш мізерний, знівечений і незгідний народ український має таке велике право на свою жизнь, як і найменша травинка на свою. Ба, і найменшій на землі травинці дала природа таку велику потугу жизні, що хоч би всі деспоти, від самого Нимрода почавши, працювали над тим, щоб її на світі не було, — не здолали б сього вдіяти.
  Що постало на Вкраїні після 1847-го року, се ми всі знаємо. Знаємо і незабутній у літописах просвіти царський декрет 18-го мая 1876 року про нашу рідну мову.
  Нам тепер на Вкраїні так добре, як тому Палієві в сибірних пустинях, — що каже дума:

А як прийшов наш Палій додому,
Та й сів у наметі,
На бандурі виграває:
Лихо жити в світі!
Той, душу заклавши,
Свиту, бач, гаптує,
А той по Сибіру
Мов у Лузі дубує.

  Як за часів Палієвих були земляки, що навіть і "праведного царя” підводили засилати добрих його слуг на Сибір, аби собі безпечно гаптувати золотом свиту, так і тепер не переводяться добродії, що роблять нам Сибір із нашої домівки. Отеє ж ми, робом Семена Палія, і виграваємо собі на кобзі про своє велике лихо, про свою гірку тісноту.
  Нехай земляки не здивують, чуючи тони сумно-понурі. Бо ні Велика Руїна, ні козацькі усобиці, ні запорозька гайдамаччина, сі три глибокі ступні до морального тартару, не завели нас у таку темряву, як наше рабівське безголів'я, що настало після безголової Гетьманщини. Співаємо собі по хуторах не про те, що веселить серце, бо веселитись йому на Вкраїні нічим, а про те, що його вражає, мов ножем крає.
  Одну одраду чує хуторянин, спускаючись мислю своєю з темного ступня ще до тімнішого, у безодню національної погибелі, ту одраду, що він знає тепер, де ми опинились, і не дойме вже віри ні лукавим у своїй тупості книжникам, ні єхидним у своїй святості фарисеям:
Ой буде світ, буде,
Прокинуться люде!
У всяке віконце
Засіяє сонце...
  Тепер ми вже гидуємо тьмою, що возлюбили були паче світу. Се наша одрада, єдина одрада.