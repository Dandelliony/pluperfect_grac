ПОЦІЛУНОК ІШТАРИ
Нарис з початку VII в. до Хр.
І
БАБЕЛЬ І АРАМ
 — Бачиш? Уже помутніли води Фрату1. Вони широкі, як море, а бистрі, як полчища Еламу, що збігають зі східних гір. Се там угорі, у краях Наїрі і Урарту, потопилися сніги, упав дощ, і тому й у нас настає весна. Спрагнена земля пучнявіє від води. Ясно-зелені, сочні ростини добуваються із плодовитого намулу, через ніч кругляться головки цвітів... Богове! Швидко відчинять заставку на каналі Арахту, а тоді...
 — Що тоді?...
 — Тоді прийде свято Милітти!
Груди чотирнадцятьлітньої дівчини піднялися високо, наче хвиля підбувшої води. Великі мигдалуваті чорні очі устремилися у лице мужа, а їх жар заставив його усміхнутись.
 — Ти знаєш, Даяно, що я не з Бабеля, а з далекого Араму. Там над Оронтом ютиться многолюдний Гамат, і там вигодували мене груди матері. Та з того часу поклонився я Ашшурові. Володар усіх чотирьох сторін світа, Нініви й Ашшура пірвав мене зі собою, як Адад — бог вітрів та бурі жене перед собою пісок західної пустині. Він підійняв мене високо-високо, так що тільки земними хробами показалися володарі Араму... Тому не слід мені кланятися другим богам, тільки тим, яких опіка, наче обгортень пальмове гроно, ослонює велич Сінахірби [Сінахірба (Санхсріб), син Шаррукіна (Саргона), 705 — 681 до Хр., усс життя боровся з могутнім союзом всіх пригнетсних Ассирією держав. Урарту (Арменія), Наїрі (Курдистан), Арам і Мітанні (Сирія), Елам (Зах. Персия) і Халдея зірвалися до бою, а головні труднощі справляв Бабель — Вавилон, де став королем Мардукпалліддін, князь халдейської Біт-Якіні. У злуці з Арамом Мардукпаллідцін зайняв Вавилон та присилував царського намісника — короля Білібні підчинитися. Одначе недовго тривала радість. Форсованим походом надійшов цар і люто пімстився на ворохобниках. Проте боротьба не вгавала, а скінчилася аж по трьох роках зруйнуванням Вавилону. Мимо побіди, одначе, могучість Ашшура хилиться з того часу до швидкого упадку. — Авт.]. Я... поклонник Іштари. Вона веде царя до побіди, вона осолоджує його ночі у розкішних городах палатах, вона і на мойому чолі зложить колись поцілунок...
Коротко, нервно засміялася дівчина.
 — На тобі, Любарно, гребенастий шолом із золотистими відзнаками сотника. На тобі шкіряний, спижем та золотом набиваний каптан; на золотому кружкові нагрудника ім’я Ашшура. Так! Але чи твоє серце не б’ється, коли зачуваєш про ворохобню у краях Наїрі, Мітанні, Сірляї? Чи не дрожить твоя рука, коли побиваєш їх борців мечем, не знаючи, чи червона кров, яка пливе з їхніх ран, не споріднена з твоєю? Чи не жаль тобі моїх братів із Ніппуру, Бабеля, Сіппару, які воліли полупитися з халдеями та еламітами, своїми споконвічними ворогами, коби лиш позбутися проклятих кігтів Сінахірби? О! Проклятий він, проклята його сила, а Іштар з Нініви — се кровожадний демон розбишацьких пастухів Ашшура. Вони грубі, присадкуваті, як видуті повітрям бордюги на Фраті. Вони тхнуть запеклою кров’ю та баранячим лоєм, а їх віддих — часником... Глянь! Солодка, усміхнена Милітта кличе мене до себе, пора іти! Мої груди та бедра повніють; уночі якась нова, гаряча кров томить тіло дивною тугою, палить все тіло, наче укусом скорпіона... Горе! Нема мені спокою ні тут, над водами ріки, ні у запашній кімнаті...
 — Ні, не жаль мені, Даяно, бунтівників, а жаль тебе, що намагаєшся словами опоганити опікунку царя Сінахірби та мою. Вона велика, Даяно, більша від богів мойого та твойого краю, солодша від Милітти, ласкавіша від усіх небесних світа.
Наглим скоком найшлася дівчина біля молодця. Одним движком скинула з плечей тоненький серпанок, який ослонював кругленькі кінчасті пуп’янки її грудей, ніжний овал підборіддя та чудово точені лінії божеських рамен. Обома руками обвила його шию, прилягла грудьми його грудь, а червоні, як кров, від внутрішньої гарячки попукані уста шептали пристрасно:
 — Милітта, Милітта! Вона кличе мене до себе, жадає вже від мене жертви, але вона кличе й тебе, Любарно, тебе, хороброго, відважного, гарного. Ти Бель-Мардук на ході дня, якого луч пробиває пучину Тіамат — жерело життя. Ти мрія моїх очей, спрага моїх уст, туга мойого тіла. До тебе горнеться моя грудь, дрижать коліна, а знесилення огортає члени... Ах! Уже двічі кликала мене Милітта, та я не слухала її. Аж ось тепер іду за нею, бо надіюсь у святині зійтися з тобою... Ходи, ходи за мною і від сьогодні через три дні досвіта жди мене при вході у святиню...
М’язиста рука Любарни обняла тонкий стан дівчини, уста, отінені чорним вусом, діткнули її губ. А вона поблідла, осунулася й уся повисла на його рамени.
Свіжими листками покриті кущі ослонювали їх обох на березі Фразу перед очима усіх, хто надійшов би від палати царського намісника. Спів птиць та плюскіт бистрої хвилі глушив розмову та шелести одягу, а у сусідньому огороді князя Ніргалюхізіба, батька Даяни, малайські раби тягли воду з ріки до підливання цвітів. Поодинокі рухи при праці значили вони протяжними окликами, які раз у раз одноманітно, правильно повторювали той сам розмір. Серед сих окликів попадалося деколи слово, яке вкоротці підхоплювали і повторювали усі хором. При слідуючому почерпуванні води у дану хвилю вертало і слово... слово втоми, скорби, розпуки раба у неволі. Се творилася, повставала пісня...
О, скільки ж милішим був щебіт пташок, які гніздилися у фігових деревах, у кущах гранатів, тамарисків, в оливниках! О, скільки ж солодшим плескіт Фрату о греблю, яку колись насипав був ще великий цар Гамурабі!
Любарна держав дівчину правою рукою, а лівою став зсувати з її рамен синю, сріблом нашивану туніку.
 — Ми самі, Даяно! — шепотів, а очі його горіли. — Ми самі! Свята Іштар, опікунка хоробрих, дає нам сю хвилю на солодощі любови, на оп’яняючу розкіш життя. Гляди, я цілую твої уста, а уста твої, як нард, як миро, як пахощі амбри. Як пуп’янки рожі, твої груди, вони — як сернята, що вихиляються з гущавника наїрських лісів, щоби утішити око ловця. Навіщо ж ждати нам свята Милітти?
І приляг устами до грудей дівчини, як до спілого винограду, а його рука відслонювала щораз то інші понади молодого, цвітучого тіла.
Вона не відповідала на його песїощі словами, тільки віддих важко добувався зі здавленої груди, а уста, наче у Немовлятка, яке глядить матерньої груди, гляділи уст Любарни. І впилися в її уста його губи, а рука здавила її стан кріпко-кріпко, до болю.
І тоді видалося дівчині, що боги вийняли з груди її душу, а серце розплилося у неземній розкоші з’єднання з любимим...
Дикі оклики та метушня за стіною огороду отямили обоїх. Серед окликів почувалося раз у раз ім’я Даяни. Наче жертівний огонь, загашений умілою рукою жреця, враз потахла любовна страсть Любарни. З важким прокльоном подався взад і добув меча. Крики за стіною кріпшали щораз то більше, а хвилями почувався брязк збруї... Глянув на Даяну. Вона вже отямилася, лиш кутики її уст опустилися вдолину, а в очах блистіли сльози.
 — Мене кличуть! — говорила крізь плач. — Твоя Іштар зла й жорстока богиня! Горе!
 — Ох, Даяно! О, скільки ж солодшим буде для мене день сповнення! — закликав Любарна.
 — О так! — відповіла дівчина, а на поблідлих ягодах зацвів рум’янець. — Не забудь лиш прийти за три дні до храму Милітти. Біля останньої пари крилатих биків, під синьою стіною, я ждатиму! Поцілуй ще і прощай!
Проворно, понад берегом ріки, там, де стіна не доходила до самої води, розсунула цвітучий кущ рожі і щезла в огороді батька.
Пильно надслухував Любарна під стіною, готов кождої хвилі заступитися за Даяну, якщо було б сього потреба.
І справді, зразу піднявся ще дужчий крик, а тонкі, жіночі голоси євнухів лящіли у повітрі, як крики журавлів.
 — Де була? Куди ходила? Де окривалася? Покажи одежу!
Питання й оклики летіли, як град. Але ось почувся спокійний, дещо насмішливий голос дівчини, вкінці ляпанець... і голосний регіт кільканадцятьох уст.
Любарна заспокоївся.
«Даяна, видко, дала ляпанця найцікавішому євнухові, значить, усе гаразд!» — подумав і, кленучи по-вояцьки, відвернувся.
Затихло все, і лиш птичий спів та протяжні оклики мадаїв доходили до уха молодця. Поодинокі слова пов’язалися були вже у фрази, речення, стихи, і намість невиразних покриків повстав уже чотиривірш.
Хвилями то один, то другий раб ставляв на місце давніх слів нові, а всі повторювали за ним первісну строфу як рефрен.
Сумною була пісня поневолених свободолюбивих арійців, сумна, як їх доля у жорстокій семітській неволі. У ній почувалося й остре, здорове підсоння Екбатанських гір, і свобідне пастирське життя, і розкіш їздця-лучника на баскому коневі. А у рефрені плакала мати над сином, який гине-загибає безвиглядно, безнадійно у душному, гнилому Вавилоні. Там живуть люди без серця, без чуття, віддані тільки пристрастям, люди крови, розпусти і сліпої расової загорілости. Дарма глядіти у них пощади, спочувань, ласки. Раб — се тільки ненависна скотина, яка, навіть ставши безсильною, зможе ще утішити серце володаря видом муки-конання; се скотина, якої загибіллю, а не життям радіє господар.
Сумовита пісня вразила молодця, і він мимохіть услухувався у неї. Не зрозумів, одначе, слів, співаних арійською мовою, вкінці плюнув із досадою на землю.
 — Прокляті гірські собаки! — проворчав. — Готові ще навести на нас лиху ворожбу.	у
Заки вийшов із-під тінистих прибережних корчів, оглянув уважно свою одежу і збрую, пообтріпував з неї глинку, а щойно тоді пішов далі. Великі огороди намісника Білібні лежали на лівому березі ріки у значному віддаленні від властивої королівської палати.
Після ворохобні халдейця Мардукпалліддіна не вспіли ще будівники як слід відновити зруйнованих будівель, тим-то мусів намісник ассирійського царя Сінахірби жити у власному княжому домі.
Безліч дахтилевих пальм розкладало зелені лискучі віяла листя упродовж стежок, а помальовані колодиці виглядали, як стовпи святині, що її стелею — небо бога Ану, а долівкою — зелень богині Дамкіни, яку зродила безмертна в обіймах Еа — бога вод.
У правильних геометричних фігурах пестріли в сій зеленій рамі цвіти, саджені тісно біля себе, наче взірці коврів. Раз у раз дудніли кроки Любарни на містках, які стояли над многими каналами. Вогкість води холодила повітря, промочувала землю і дозволяла без труду поливати грядки, сушені подихом недалекої пустині. А всюди-всюди між корчами рож, жасмину або у тіни фігового деревця ютилися бесідки з м’яко стеленими лежанками, низькими лавочками, отінені гнучкими повійкуватими билами молодого винограду.
В огороді не було нікого. Тут і там за густими кущами стояли тільки вартові, які мали пильнувати безпеки володаря. По стежках снувалися раби з віялами, другі обмітали бесідки, управильнювали заставками доплив води у протоках, але всі двигалися тільки, ніби сірі тіни блискучих володарів Вавилону. Се не були люди, а примари.
Палата Білібні стояла при вулиці, яка вела від халдейських воріт до святині Шамаша — бога сонця. Ся святиня займала осередок міста; її збудував був ще перед п’ятнадцяти століттями цар Гамурабі. Від неї розходилися промінням головні вулиці. Земляний насип, на якому стояла палата, був обложений поливаними барвистими цеглами, а рампа під’їзду була вимощена алебастровими плитами. На них зобразило долото мистця боротьбу крилатих демонів із Мардуком та деякі дії з великого епосу про Гільгаміша, який один спасся у свойому судні від потопу і став праотцем людства.
Саме тут, при рампі, була головна станиця палатної сторожі, якій проводив Любарна. П’ятдесят здорових мужів у високих, гребенастих шоломах, з круглими щитами та довгими списами сиділо на рампі або лежало на лавах
вартівні. При появі сотника вояки позривалися з місць і вмить вистроїлися в лаву. Молодший офіцер виступив зі звідомленням про розставлені варти, а Любарна оглянув бистрим зором вояків. Були се старші мужі, між двадцять п’ятим а тридцять п’ятим роком життя, у повні сил. Завзяття та здоровля. На їх сонцем спалених лицях густо розросталися кучеряві бороди та вуса, а чорні круглі очі гляділи вовком із-під насунених брів. Жорстокі се були лиця, жорстокі, нелюдські серця. Воїн Ашшура — се будівля з м’язів та костей. У його голові лишень тільки глуздів, кільки треба наїрським бойовим британам. Морд, кров, насильство, звірські пориви надто розрослого тіла — се його живло. Арамеєць Любарна мимохіть здригався не раз на їх вид. Він сам, хотяй був зі спорідненого народу, то все-таки якесь зловіще почування — ні то відраза, ні то жах — будилося в його душі при виді сих синів Ашшура.
«О Іштар, мати богів та людей! Невже ж се твої діти?» — погадав і тепер, ідучи углиб палати.
Крізь довгі ряди служби ступав Любарна спішно, щоби зайняти місце при вході до салі прийнять. Вояки підіймали руку зі список) до висоти шолома на знак привіту, слуги клонилися до землі, цілуючи кінці пальців зігненої руки. Він сам не кланявся, бо військові, духовні та світські достойники були всередині салі. До неї не слід було йому входити, бо він командував сьогодні вартою і оставав при дверях. Станув біля одвірка й розглянувся довкруги, чи хто не помітив його неприсутносте. Але сотник, який стояв напроти, усміхнувся тільки і кивнув головою у напрямі салі. Мимохіть пішов Любарна зором туди і зрозумів вмить, чому нікому було сьогодні стежити за ним.
Товсте лице Білібні було жовте мов віск, значить бліде, а короткі, грубі руки звисали безсильно на поруччя високого крісла. Здалека можна було заглянути йому у великий жовтозубий рот, бо долішня щока опадала на груди. Так виглядає людина, коли Нергаль гляне на неї своїм огненним оком і зловіщим движком покличе туди, ген у безвісти, відкіля нема повороту, а куди ідеться у глиняній, до черевика подібній, поливаній домовині. Синя, золотом нашивана одежа короля та висока золота шапка порушилися раз у раз на престолі, наче цар сидів на глиняній кулі пращника або наколи б його несли у носилці невправні раби. 
Далеко були цареві до спокою і рівноваги, що лицювала б цареві — намісникові Сінахірби, неустрашимого борця Сходу, перед яким дрожали всі краї від Горішнього моря до Нілу.
Лиця всіх присутніх були звернені на царя. Всі стежили
за грою його лиця, бо з неї могли повчитися про багато дечого, чого не висказали б королівські уста.
Білібні був, очевидячки, переляканий, і Любарна, як неассирійський наемник, пильно прислухувався до слів, які лунали у салі. Бажав, бач, збагнути, чи не час уже покинути золотисту колесницю побідженого побідника та перейти до побідного бунтівника.
Перед царем стояв Белахіддін, начальний звіздар короля, у чорній, тороками обшитій одежі. Сива гарна борода закручувалася у правильні звертки, а довге волосся звисало на рамена. У своїй бесіді говорив він цареві про непостійність людського щастя, про хмари на півдні та сході, як і про се, що Сін та Шамані — се син та батько, яких ніхто не переможе у злуці, але зате можна побідити їх поодиноко...
Звичайно звіздар, вичитавши у звіздах лиху ворожбу, укривав її перед володарем або спихав на Елам, Наїрі, Урарту, Ашгуцаіль, Халдею або Арам. Знав, бач, що розгніваний володар за несповнену ворожбу вилупить йому очі, вирве язик або й життя відбере. Сьогодні чомусь-то не боявся Белахіддін гніву короля. Видко, зорі, з яких вичитував свої поуки, не бігали по склепінні бога Ану, а по землі ногами первісників — скороходів...
Зрозумів король слова звіздаря, зрозумів їх і Любарна. Бач, один з них був вавилонцем, а другий арамейцем, а так один, як і другий, пов’язав був свою судьбу зі судьбою крилатого Ашшура. Під час, коли, одначе, король друхлів від страху, Любарна наслухував і мотав на вус. Для короля, бач, не було повороту ні ласки, зради, ні викруту, була тільки побіда або загибіль. А йому, сотникові, цвіте найкраще щастя на руїні великих сього світа. Побідник потребує завсіди вправного й хороброго сотника, якщо сей схоче зрадити ворожого короля... З-під ока зиркнув Любарна на ассирійського сотника, який пригризав губи і мугикав під носом прокльони. Рухом голови спитав його про причину.
 — Не чуєш? — прошепотів злісно ассирієць. — Ся проклята вавилонська собака говорить, начеб уже служба Мардукпалліддіна, а не наша кінчила відбудову королівської палати. Видко,- халдейці недалеко, а й Елам іде з ними. Буде горячо у Вавилоні. Пху! Зрадіє Нергаль, шакали випасуться, як фінікійські песики, що їх поїдають тирійські багачі. Щоб їх злий урок та проказа, щоб їх...
 — Тссс! Король говорить! — упімнув Любарна товариша.
Король говорив справді. Він твердо оперся на довгому скиптрі, а праву руку поклав на рукоятці короткого меча у дорогоцінній оправі. Краска поволі вертала на його лице, але голос дрожав ще замітно.
 — Дяка тобі, Белахіддін, за науку, хотяй вона у дечому не ясна. Видко, твої глузди не вивели відповідного висновку з ворожби. Покажи нам основу її, а наш королівський ум виведе потрібну поуку сам.
Начеб хто зізаду підірвав жрецері ноги, так Белахіддін упав черевом на землю, а з-під дещо закоченої одежі виставали аж до колін брудні, чорним волоссям порослі підстегня.
 — Око Беля, могучий сину Шамаша-сонця, ласкаве жерело ласки, окрашене принадою Іштари, матері царя Сінахірби, царя царів, царя Сходу і Заходу, пана усіх чотирьох...
 — Досить, говори!
 — Сьогодні ніччю ждали ми на вежі святині Беля-Мардука на появу небесних світил. Вони мали вказати свойому синові, а мойому володареві шлях, порадити йому та допомогти у боротьбі з ворожими силами. Ось, як молився я...
 — Остав се! — перепинив Білібні, стукнувши довгим жезлом об долівку, викладену перловою масою в круглаві розети.
 — І тоді вислухав Ану, цар неба, молитву, бо не було в ній самолюбної гадки, надії на винагороду, а була любов і віддання...
Новий стук жезла заставив лежачого Белахіддіна вдарити чолом об долівку не тихше від жезла, і сим разом заговорив вже про саму річ:
 — У третій частині ночі враз повіяв східний вітрець, і зловіщі опари уступили з-над божеського Бабеля. А тоді побачили ми на дорозі бога Беля, саме на полудні небес, там, відкіля у Кардуніяш приходять безстидні кальду-халдеї, червоне світло ворожої звізди Нергаля. На сході надіялися ми побачити ясну зірницю Іштари, твоєї опікунки-матері, а ти, зінице Беля, пальмо обильности і ласки, льве сили... Одначе не було її. З Еламу наплила якась забута Адамом хмара і заслонила усміх даючої життя богині. Зате на заході полискував зловіщо Рамман, ворожа звізда, яку самі боги окували перснем зі золота, щоби не спалив діл їхніх рук. Горе, королю, небезпека грозить твойому пануванню, небезпека від Кальду і Еламу, від моря та східних гір! Бунтівник, який назвав себе ім’ям твойого опікуна Мардука, Мардукпалліддін, видко, задумує лихо. Він могучими чарами та закляттями перетягнув на свій бік злих духів, які налітають на нас від півдня та сходу і наносять помір на людей, заразу на скот, неврожай на поля...
Довгу хвилю панувала після слів звіздаря тишина у салі, так що чуть було зовсім добре жужжання великих синіх мух; їх надила до палати воня щоденно різаного м’яса та трупи і кров караних злочинців... Король сів знову на пре стіл, але його широке лице не було вже тільки уосібненням
переляку. Недаром ассирійський цар Санхеріб поставив його королем-ленником у Вавилоні. Білібні боявся богів, демонів, чарів, отруї та змови, тому дрожав і блід. Тепер знав небезпеку і вмить отямився. Його салом запливше чоло стягнулося у грубі брижки, м’яскі синяві уста стиснулися у гніві, а з очей виглянув злючий барс. Усі присутні замітили зміну, і кождий погадав собі: «Гнівається, отже, не боїться, а не боїться... значить, треба лукавити дальше...»
Мало не всі вони були з Вавилону, Кути, Ніппуру, Сіппару. Мало не всі лякали дітей ім’ям Сінахірби та потайки опльовували ідоли крилатого Ашшура, якого почитали на вні, й боялися заодно. Тут і там почувся шелест розриваного шовку, плач та хлипання, удар п’ястуків о грудь і оклики: «О горе! О Ашшуре, не забудь вільних рабів своїх! Проказа халдейцям! Чума Еламові! Шамаше-Белю! О Белю-Мардуку! Спасіть, поможіть нам!»
Нагло залунав грімкий, дещо хриплий голос короля:
 — Мовчати! Мовчіть, шакали, не вийте над стервом, заки його воня не покличе вас на пир? На меч є меч, на силу — сила, на напад — оборона. Тільки від чарів і прокльону знаючих нема спасіння, а так... Ти, Сінуціллі, підіймеш зараз залогу з Кути і Сіппару, а ти, Кіштіурра, збереш лучників і колійників із Бабеля. Оглянеш також стіни і ворота, подбаєш про асфальт, каміння і стріли... Святий пророче! — тут звернувся до лежачого жреця. — Яке ж слово жде ще у тебе черги? Чому не відходиш з-поміж воєнного шуму, який визвав ти своєю ворожбою? Може, ждеш нагороди? Ха-ха! Одержиш її напевно, якщо вона сповниться або не сповниться, від мене... ну або і від кого другого! Ха-ха!
Жовті зуби короля вискалилися, зловіщі огоньки блимали в очах, а вся стать тряслася, як у лихоманці, але вже не. зі страху, а від скаженої люти.
Белахіддін бив чолом і цілував найнижчий ступінь престолу.
 — Могутній, хоробрий королю! Не тільки лихо пливе з уст моїх, а й добро, яке зсилають Шамаш та Сін, Іштар і Нана вірним своїм. Позволь сказати ще слово, яке так любо вразить твоє тіло, як твої діла тіло неземних божищ. Бо ще не втвиряється перед тобою Ірсіт ля тарі, країна без вороття!
Лице короля злагідніло. Підняв руку, і враз затихло все у салі, як передше. Тільки полковники Кіштіурра і Сінуціллі вийшли попри Любарну виповняти приказ короля, а за ними ступали їх сотники. Вони йшли назадгузь і тричі падали на черево, заки вступили між ряди служби. А жрець кінчив свою ворожбу.
 — З болючим серцем, зажурені й безпомічні, упали ми на коліна і зі сльозами благали безсмертних глянути на землю вибраного серед тисячів короля. Ми не прохали помочі, бо знали, що самі божества запалають гнівом на вид самоволі і нахабности проклятих халдейських собак та еламських безрог. І ось — радуйся, серце і тіло моє, радійте, члени мої, яснійте, очі, смійтесь, уста! Звуком гусел та тимпанів задзвеніть на хвалу Шамашеві і Іштарі, Сінові, Нані, Мардукові і Єї, з якого вод узяло почин усе живуче. Ось перейшла хмара, а на сході сходило світило дня. Божеський Сін стояв на заході, а на шляху Беля, по якому пливе крізь Всесвіт земля, зливалися лучі обох у червону заграву крови й пожежі. Се знак, що поява обох божеств принесе пагубу ворогові на нашій землі, бо світило Шамаш — се могутній цар-самодержець Апппура, се великий Сінахірба, який наділює своїм блеском короля Бабеля, Кути, Ніппуру й ослонює його спижевим щитом безпеки. Доки вони спільно володіють землею; ворог найде на ній тільки кров і пожежу, погром і загибіль. Увесь земний шлях бога Беля-Мардука у їхніх руках, а їм засвітить ласкою і любов’ю божеська Іштар!
 — Слава цареві-побідникові! — загриміли в один голос усі достойники, піднімаючи горі праву руку.
Верховний жрець Шамаша Надіну підняв очі горі і, наче в екстазі, закликав:
 — Полум’я Нергаля спалить Елам і Кальду, лучі Беля-Шамаша стануть погубними стрілами на їх синів. Лев Ашшу-ра захистить кігтями й зубами город Милітти, а розірве у слушний щасливий час проклятих ворогів. їх жінки і дочки-танечниці й жрекині підуть у службу богині або в неволю хоробрим воякам непобідимого війська.
 — Хай так станеться! — відповіли присутні хором, а гомін відбився луною від синьо-золотавих стін салі.
Пророк піднявся із землі й станув поруч із другими жрецями перед жертівником ідолів. Відізвалися гуслі, труби, кіннори та сопілки, а під їх дострій поплив під склепіння салі сумерійський гімн. Ніхто, поза самими жрецями, не розумів слів, та, проте, мало не всі вміли його напам’ять. Тільки Любарна не вмів слів, а його товариш успів уже забути. Тому стояли оба мовчки, поглядаючи на себе, як люди, що бажають собі дещо важного сказати, а не можуть.
Любі пахощі африканського гальбану та арабського бделлію, які привозили здалека каравани верблюдів, синявими клубами заповнювали вільний простір у салі і любо дразнили ніздрі присутніх. Вкінці прогомоніла музика^ затихли голоси, а король став видавати потрібні прикази. Його гру
бий, хриплий голос лунав, як рев льва, перед яким покоряються всі земні звірі, почувши його при заході сонця.
 — Кіштіурра пішов, значить, підеш і ти! — заговорив Любарна шепотом до товариша.
 — Звісно! Воно вже й надоїло товчи собою по багатому городі без гроша у калиті. Сих кілька бека, що дістанеш від короля, подразнять тебе тільки, як піт дівчини, біля якої сторожать два євнухи. Понюхаєш, плюнеш та й годі! Вчора бажав я купити кардамону, бо сподівався увечері жінки одного купця, який їздить раз у раз у Тир за пахощами та пурпурою. І що ж скажеш? Я видав на кардамон, м’ясо й солодощі усі гроші, які дістав на тиждень, сусідка захоріла й не прийшла, уночі закралися до хати святі малпи зі сусіднього городу Милітти, виїли усі солодощі, розсипали кардамон, а м’ясо засмерділося. Еге ж!
В сю мить почув сотник своє ім’я, голосно викликане королем. Прожогом кинувся до престолу.
 — Ігмільсін! — почув приказ. — Поїдеш до царя Сінахірби з письмом, яке наладить тобі Белахіддін ще перед заходом сонця.
Ігмільсін упав на черево на знак послуху. Цар махнув рукою, і величезна саля стала спорожнюватися. Король відійшов за занавісу, а Любарна велів воякам відійти у вартівню.
ЯГВЕ ТА АДОН
Солодкі пахощі шафрану, кретійської живиці стробу та арабського ладану синявими клубами підіймалися з гарної срібної кадильниці під стелю кімнатки Даяни. На великій, критій сирійською тканиною подушці спочивало дівча та з золотої тарілки ласувало медяники і дактилі.
Молода, кругла грудь раз у раз підіймалася зітханням, та зі свіжих, повних губ не сходила усмішка весілля. Видко, солодкою була і причина зітхання. Не жура заставляла серденько биться, а розпирала його радість, несказанна розкіш спомину та ще краща надія на майбутнє сповнення... Довгу хвилю нагадувала собі кождий движок любимого, кожде його слово; мимохіть дотикала руками сих місць, яких доторкалися його пальці. Вкінці зі сунула з плечей туніку і витягнула рамена понад голову, наче віддаючися всеціло обіймові, а пуп’янки грудей порожевіли і ярко відзначилися від матової краски шкіри. Люба втома томила її члени, наче
солодке знесилення після жертви, яку всяка жінка підносить безсмертній Милітті. Та ось дві маленькі сльозинки заблистіли в кутиках її очей. Ні, не розкіш палила її, а спрага-бажання, невтишене бажання не сповненого...
Швидким рухом сплеснула в руки. На порозі зачорніла темна стать старої невільниці-сирійки.
 — Хочу Лії, — приказала тоном розпещеної дитини.
 — Лії, дитинко? Щастя перед тобою і за тобою стелиться лідійським ковром. Саме тепер Лія у челядній розказує про війну.
 — Війну? Яку війну?
 — Та якусь там війну вигадали жреці на вежі Беля-Шамаша, то вона, видко, й буде, бо вони завсіди кажуть правду... Лія каже, що буде те саме, що сьому два роки, коли цар Сінахірба поставив над Вавилоном короля Білібні.
 — Ага, поклич-но її... і... і найди для неї кіннор.
Невільниця щезла, а по хвилі почулися у подвір’ї легкі кроки. Живо підвелася дівчина і кинулася на низьку лежанку під стіною, яку покривали вавилонські килими. З малого стільчика узяла глиняну синьо поливану мисчину, і по хвилі сильна воня рожевого олійку наповнила повітря. На порозі станула висока жовтолиця стать жінки, одітої у полотняну одіж без ніяких прикрас. Чорний волос вінцем окружав її голову, до якої прикріплена була чорна заслона. По чертах лиця та по великих карих очах можна було догадуватись колишньої краси сеї жінки, та ось тепер не було з неї і сліду. Уста кривив якийсь гіркий усміх, а карі очі гляділи фальшиво. В руці держала кіннор, многострунну хананейську арфу.
 — Привіт тобі, вавилонська роже! — начала тихим солодким голосом. — На твій приказ являюся, наче на приказ Я... то єсть Беля-Мардука, побідника.
 — Лія, сядь оттут на подушці і заспівай мені сю пісню... ти знаєш, сю про кедри і Адона... ти її співала вчера в огороді.
Хвилину гляділа Лія на дівчину з-під ока, її зір переносився з лиця на обнажені груди та дрожачі пальці рук, і злісний усміх промайнув по пергамінових ягодах. Жваво ударила по струнах, добираючи акорду, аж безладні звуки злилися у ніжну, але пристрасну мелодію:
Любимий мій, як кедр Лівану, Як сонце, ясний його зір, Мов Баль-Мелькарт з високих гір, Він зрить на дівчину кохану.
І зійде в хату, у винницю, В опивник ляже спочивать. Мене щасливу, обійнять, Пірнуть у розкоші криницю.
Пишається в кленовім гаю Ніжненька цвітка-анемон. Се бог любви-краси Адон... За ним я тужу-памираю. Оттак обнять його хотіла. Щоб навіть віддих стих, замовк, Щоб змінилася у шовк Палка понада мого тіла!
Дарма. Адон, звідний, невірний, Іщез в віддалі піль та нив, Тугу болючу полишив І сумерк самітній, вечірній.
Наче у якійсь неземній екстазі, услухувалася дівчина у глибокі мінорові переливи пісні. Хлипання здавлювали її горлянку, а кров хвилями вдаряла до голови і красила ягоди цвіткою маку. Хвилювала пружиста грудь нерівно, пристрасно, уста ловили віддих, наче в утомі. Коли прозвучали останні тони, Даяна закрила лице руками і розплакалася.
 — Ти виспівала усе моє серце! — сказала. — Відкіля ти знаєш його?
Лія тріпнула пальцями, наче відганяючи злий урок, а відтак ударила себе тричі у висохлу грудь, наче жалібниця або покутниця.
 — Відкіля, питаєш? — заговорила. — Зі спомину, дівчино, з привиду подій молодости, там, далеко в Аматі, над бистротечним Ярмуком, що пливе в Йордан. Оттам цвіла я колись, як і ти, Даяно, і тоді любив мене молодець зі Саміріни. Одначе батько прокляв його, як самарянина, бо, мовляв, самаряни поганці, що кланяються ідолам. А я, яку всі величали тоді рожею з Амати, занапастила тоді свою долю, бо не вірила у всемогучу понаду Адона. Казав мені мій Адана: «Покинь нахабного, самолюбного батька, покинь пажерливого Ягве, іди за мною й Адоном, Ашторет ласкавіша всіх богів, вона — людям мати, а твій Ягве — кат». Я не послухала, і минали роки за роками. Приходили до мене свати з Гадарпи а навіть із далекого Ябету, але Адана убив одного ножем, а на другого наслав опришків, які ограбили каравану й оставили нагим і пораненим у пустині. Аж прийшов цар Шаррукін у Саміріну, забрав рожу з Амати і кинув її на поталу своїм воякам. Мене знасилували, споганили, виволочили у грязи та пилі табору, доки не угледів мене князь Білібні і не купив від мойого тодішнього власника за один кікар хананейського гроша. Оттак не встеріг мене Ягве від загибіли, а намість Адона й Ашторет поцілувала мене... Іштар. З того часу співаю сю пісню, а всі, чиє серце загляділося в Адона, радо слухають її. Ти любиш, дівчино, правда?
 — Ох так! — вирвалося у дівчини. — Усі мої члени пожадають його, уста цілують повітря, яке напливає сюди через стіну королівського саду. Мене окружає відусіль подих Беля-Мардука — уосібнення мужеської сили, а у грудь вселилась ніга Милітти. О Любарно!
Наче вжалена, звернулася Лія живо до дівчини.
 — Що ти, нещасна? Яке се ймення сказала ти? Невже се ймення твойого любимого?
 — Ох так, Лія! Се він, він, лискучий, величний, як бог, як король, як закоханий у власній красі Адон.._..
 — Гей! Не у власну красу заглядівся він, а в гнучкий стан та широкі бедра цариці Лямашшу, ассирійської княжни. Вона знадила його вогким поцілуєм нечистої похоти, якою горить до м’язистого хлопця жінка сутулуватого старця. Ха-ха! Не раз гляділа я у її скісні очі та грубі черги. Вона, очевидячки, відьма-чарівниця. Вона причарувала його, се певне. Ти, дівчино, погляди знаючого мага-жреця, хай він відшептає замову.
Наче стріла Раммана-перуна, поразили слова Лії Даяну. Вона вся опала, осунулася, черги лиця помертвіли, тільки дрогання проймало раз у раз її члени. Вся кров утікала до серця, і їй здавалося, що ось-ось прийдеться зімліти від сердечного болю.
 — Горе! — прошептала. — Перед воротами домівки поставив батько два крилаті бики відганяти демонів ночі, відьом та духів, але я, нещасна, бігала над воду повидатися з Любарною. Горе! З води бере початок усе; з неї і вийшли ті сили, які стають поміж нами стіною, вищою та грубілою від огорожі королівського саду. Ах, знаю вже тепер, що се зависть перепинила сьогодні наші любощі. Чари, кажеш, Лія? О, кажи мені, нещасній, що робити? До кого йти відмовити сі чари ассирійки?
 — Недалеко відсіля, — відповіла жидівка, — живе архієрей царя демонів Сініта, освободителя богів і людей від чарів та злого уроку. Він ще молодий, але знаючий, родом із Кути. Сьому два роки був єреєм Беля-Мардука, бо король Мардук-палліддін любив його більше всіх голених лобів. Його ймення Сінмубалліт, і він знає всі закляття Шарпу і Маклю, а навіть вміє їх виписати червоною краскою на цеголці або на кедровій табличці. З сього він і живе, бо Білібні зайнятий відбудовою палати і не дбає про храми. Зате усякий радо зберігає кроки свойого життя від впливу злих демонів. Ба, Сінмубалліт уміє навіть поставити гороскоп, якщо начальний жрець Балахіддін пустить його на вежу звіздарів. Туди звернися, доню, а певно не пожалієш. Бо жерело життя укрите від ока людей, а головно ми, жінки, мало коли звертаємо увагу на його закони. Ні час, ні віддаль, ні причини, ні наслідки не займають нас так, як самі події, явища. Тим-то ми тільки цвітами пишаємося у віночках, якими оплітають кам’яні стовпи святині. Не пересиплеться й половина піску у клепсидрі, як вони зміняться у погану, відразливо воюючу хобту. Як жрець зів’ялу гірлянду, кине побідний муж жінку за себе на плюгавий шлях життя і йде далі, бо що йому там! Він навіть у храмі Астарти тужить за блеском сонячної слави, навіть там обдає його подих Бааля-Мольоха. Тому дорожи, доню, ласкою Адона. Вона коротка, та в ній увесь зміст життя жінки, як довго вона з метелика не змінилася в лилика.
Широко розплющеними очима гляділа Даяна у суворе лице жидівки. Не розуміла вона зовсім дивної мішанини сирійсько-фінікійських понять із вавилонськими, які складалися на кругозір Лії, поняла, одначе, що надприродна сила якогось жреця віддасть їй те, що забрала друга... А чи є що ближче, природніше від надприродної причини?..
 — Ах, заведи мене, Ліє, до сього жреця! Я возьму зі собою рабсара, тобто найстаршого євнуха мойого батька, і підемо у город. Я боюся сама...
Злісний усміх удруге викривив висохлі губи невільниці.
 — Ти боїшся, Даяно, небажаного обійму, від якого не тікає ніяка жінка Вавилону, начеб не такою, а другою була доля жінки. Ха-ха! Ти бажаєш видерти суперниці твойого Адона... Га! Вибору не дали нам боги, ні! Місяць Хабар відбиває своїм лицем тільки лучі Баля-сонця, жіноче лоно приймає у себе зачаток життя, відки б він не йїпов. Поневолили боги нашу волю, обезсилили нашу силу, обездушили духа. Ми — крихка посуда, з якої текуть пахощі малобатру, мірри, ладану, нарду, шафрану, а яку товче без труду незручний раб... Та я поможу тобі. Сьогодні вечором, коли зайде зоря Іштар, підемо на той бік Арахту. Прощай!
Вийшовши з кімнати Даяни, швидким кроком пробігла Лія підсіння на діоритових стовпах, яке окружало звідусіль невеликий басейн води. При воді цвіли у поливаних вазах насаджені цвіти, а земля була висипана чорним кораловим піском. Золоті арабески красили червоні стіни підсіння, у яких тут і там видніли двері до кімнат, а долівку під стовпами вистелювали грубі вавилонські та лідійські коври. Опут кинула Лія кіннор на пісок так, що стиха, жалібно задзвеніли струни, а з її уст вирвався стогін, наче стогін матері, яка оплакує первенця.
 — Прости, Ягве! Прости, страшний, єдиний, пажерливий боже, царю усього, прости, Шаддаї! Не йди на суд із рабинею, яка не співає твоєї слави, тільки нечистих ідолів. Я ж не зводжу сих проклятих поган, а вганяю тільки дальше у безглуздя, щоби вони тим швидше стали жертвами твойого страшенного, погубного гніву...
Раз у раз вдаряла себе кулаками у грудь, а на голову сипала чорний кораловий пісок із-над водойому.
І не снилося Лії, як швидко повисне сей гнів Єдиного над ненависними її ворогами. Вже у самій внутрішній части палати Ніргалюхізіба, де пробували жінки, їх жіноча прислуга та євнухи, було пусто і безлюдно. Усі молодші товпилися біля стіни, яка ділила огород від подвір’я, затягали на лиця заслони і живо розправляли про щось, наче стадо гусей, які у місяці Нізані беруться летіти на північ. Старші жінки та рабині, на яких не могло вже з пожаданням спочити око власника чи його синів, бігли на подвір’я, де товпилася мужеська прислуга, ратники і візники, кухарі, огородники, конюхи, пастухи та їхні наставники у ріжнобарвних довгих полотнянках та хустинах на голові. Ратники живо надягали шкіряні каптани та кінчасті спижеві шоломи або шкіряні чепці, напинали тятиви на луки, виносили у кошах випалювані з глини кулі до пращ і снопи стріл. На великому точилі двох нагих мадаїв відточувало короткі ассирійські мечі, і їх білі зуби шкірилися у немилому усміхові із-під малинових м’яских уст. Від поту ліпилося їх просте волосся до чола, а зі звуку їх голосів можна було вичути радість...
«Ось і війна! — погадала Лія. — Белахіддін не помилився». — І бігом почвалала у сусідню палату короля-намісника Білібні.
Та як тільки вибігла на вулицю, пірвала її зі собою нестримна ріка людських голов, яка пропливала від осередку міста до полудневих халдейських воріт. З трудом пробивали собі дорогу крізь товпу ратники, яких візвав був до поготівля полковник Кіштіурра. Цікавість охопила Лію, як полум’я очеретяну стріху мужицької ліп’янки. Підібрала дещо довгі складки одягу, а побачивши, як Любарна виїздив саме з воріт королівської палати на високій бойовій колесниці, жваво розіпхала найближчих і найшлася біля лівого колеса. Кілька пар рук бажало її віддрулити, але Любарна угледів повірницю його тайних сходин із королевою Лямашшу і дав їм знак оставити її при ньому. Ассирійці послухали, але кляли під носом собі у бороду: «Стара жінка біля лівого колеса при виїзді у бій... що за погана ворожба!»
І всі без виїмки перейшли на правий бік.
Полудневі халдейські ворота Вавилону були з твердого пальмового дерева, окутого мідяною бляхою. Уздовж і півперек перехрещувалися на ній круглі позолочувані розети, зложені у взористі бордюри. Вершок воріт прикрашував золотий ідол Беля-Мардука з тіарою на голові а скиптром у правій руці. Від першого поверху почавши, чорніли у суці лі грубезних стін численні темні отвори стрільниць, а вершки веж обмежували зубці, густо обставлені лучниками.
Біля воріт суєтився Кіштіурра, уставляючи прибуваючих ратників та розсилаючи ассирійські сотні на важніші точки стіни. Кільканадцятьох сотників помагало йому при сьому. Вони збирали жовнірів зі своїх відділів, уставляли їх у ряди, несвоїх відсилали куди слідувало; тростини свистіли в їх справних руках і раз у раз спадали то на хребет неслухняного чи непонятливого вояка, то на зазіваних видців, які перепинювали своєю товпою рухи війська. Мимо сього, одначе, що кожда війна грозить городові облогою, помором та всіми другими страхіттями, загальний настрій товпи був веселий, погідний, весняний, як синє чудове небо Ану над Вавилоном, як шумні, бистрі хвилі підбувшого Фрату біля нього. Дотепи, регіт, сороміцькі та глумливі пісеньки уносилися над товпою, як метелики над цвітником. Здивований Любарна обкинув оком зборище і нагло зрозумів усе: настрій товпи, пізній прихід ратників, гнів Кіштіурри, суєтливість сотників. Ворог, який надходив, се ж були халдейці й еламіти, давні вороги, але вони були далеко не такі страшні та люті, як лев Ашшура...
Зіскочив із колесниці і жваво побіг східцями на прибрамну вежу. У всіх казематах, на всіх поверхах крутилися оборонці: кількадесят ассирійців та вдесятеро більше вавилонців. Воїни Ашшура морщили брови та спідлоба гляділи на говірких, веселих вавилонців, братів по крови, а ворогів по серцю. Від часу до часу почувалися прикази старших жовнірів та хриплі, горляні голоси молодших, які робили замітки або взивали богів Ашшура.
їм відповідав регіт вавилонських ополченців, які раз у раз робили щось не до ладу, товпилися, потикалися, падали, прохали прощення...
Далеко, бач, був лев Сінахірба, близько — Мардукпал-ліддін, а з ним — свобода усіх міст від налогів і бранки, від (гнету, насильства та жовнірської влади. Щось як тривога або лихе передчуття здавило серце Любар ни.
 — О Іштар-царице, яку вибрало серце моє, — зітхнув, — просвіти свойого поклонника! Ти сходила у тьмаве підземне царство Іркаллі, з якого нема повороту, ти сяєш на всіх трьох шляхах неба, ти — жоною Ашшурові... ти знаєш усе. Ти знаєш, що я, як хробак між кертицею а птицею, не знаю, куди дітися. Невже ж я тільки хробак?
З вишки вежі обкинуло його око рівненьку, як столовина, околицю, зелену, як смарагд від пальмових гаїв, лискучу від вод ріки, розлитих у безлічі каналів та проток.
Проста, як ратище списи, дорога ішла від воріт у південно-східному напрямі, і на сій дорозі далеко-далеко мерехтіло щось, що скидалося на велетенського пестрого вужа куряви.
Любарна застиг на місці.
 — Ідуть, ідуть! — закричав біля нього Баабі Амату, високий, у шкіряний панцир одітий сивавий вавилонець, з мечем при боці та топором у руці.
 — Баабі Амату, воротарю! — закричав іздолу голос полковника. — Сюди ходи, чортове насіння!
Воротар здригнувся, ухопив маленьку чортячу машкару, яку носив на груди як амулет, і тричі плюнув на неї. Злий демон, бач, завсіди уносився над зборищем людей і легко було його викликати собі або другому на нещастя. Воротар побіг сходами вдолину, а Любарна побачив, як від сього змія на півдні відділилася частинка і швидко, як птиця, наближалася до воріт. Ось вона вже й тут. На високих ясно-сірих дромедарах сиділо кількох мужів. Ярко-червоні чапраки, золоті борти, бірюза та струсячі пера прикрашували упряж, а коли перший їздець зліз із верблюда, всі аж ахнули. Багряниця крилася дословно під шнурами перлів, із південного моря, діамантів та смарагдів, а під нею блистів, як лице Беля-Шамаша, золотий нагрудник. Вмить замовкло усе, а й по товпі наче повіяло холодом жаху-тривоги. Вона помертвіла вже на сам вид подиву, жаху і зацікавлення, яке оказували сі, що бачили з вершків стін прибуваюче посольство.
Та в сю хвилю задзвеніли дзвіночки та струни арф, а сопілки у яркому противенстві до поважного чи грізного настрою загалу насвистували ніжну, солодку, але скочну танечну мелодію жрекинь Милітти. До півтіла обнажені, а впрочім, у прозору газу одіті танечниці ступали у двох рядах вулицею, яка вмить отворилася серед товпи. Із-під штучно антимоном продовжених брів гляділи палкі, лискучі очі по товпі, визиваючи за собою спрагнених любови мужів у затишшя недалекої святині. Круглі бедра та, наче з алебастру точені, коліна виконували ритмічні рухи, що наслідували хвилями рух жіночого тіла у найвищій любовній екстазі. Очі прижмурювалися, голови відхилялися взад, повні рамена витягалися вперед, наче придавити бажали любимого до круглих півкуль цвітучих грудей.
 — Беліт-Інані, Милітта вітає Мардукпалліддіна! — зашуміло в товпі.
Усім зором та уявою втонув Любарна у сій картині освяченої богами розкоші. Кожда понада жіночого тіла запалювала у його крови огні страсти і закривала собою все проче. Але навтямно, вперто вертав спомин теперішньої хвилі, а з обох супротивних поривів родилася мука, страшна, люта мука, як ось сі, які терпить ассирійський воєнний бранець після бою... А втім із-за стіни загудів грімко голос окличника, який домагався отворення воріт.
 — Пітаа ба-абка... — кричав, — пітаа ба-абка, ма люруба анаку! Отвори свої ворота, щоби я увійшов!
 — А хто там? — хрипло поспитав Кіштіурра.
 — Се я, Мардукпалліддін, король королів, володар Сходу і Заходу, король Халдеї, Вавилону, Кути, Ніппуру, я, що подавав руку Белеві-Мардукові. Я король краю Біт-Якіні, володар Південного моря. Зі мною йде Хумбанігаш, король західних гір, володар Сузи і Єламу, а йдемо до вавилонського князя Білібні, достойного любимця богів, який управляє землею та ласкою безсмертних... Пітаа...
 — Відчини! — приказав Кіштіурра, а тихий брязкіт пішов по рядах ассирійських вояків.
Любарна ухопився за голову
 — Іштаро! Рятуй мене! Просвіти мене! — шептав.
Але вмить нагадав собі свої повинности. Збіг східцями удолину, а іюли посли ворожих королів увійшли в город, покликав звичайним голосом варту і повів приходнів у палату Білібні.
III
ЧАРИ
Вечоріло. З високої вежі Беля-Шамаша поплили у червоне небо на прощання заходячому сонцю жертівні дими та спів хору жреців. Купці забирали з вулиць розложені на рогожах товари, ремісники замикали робітні. Жінки і дочки бідніших спільно з невільницями багатших несли на головах глиняні збани або шкіряні бордюги з водою. Матері кликали дітей у хату, а з численних шкіл висипала дітвора з пальмовими листками та кедровими табличками під пахою. Діти пустували по вулицях, тручали одні других на старших прохожих, малювали Червоною краскою з писального глечика всілякі узори на білих одежах зівак або й собі на лиці. Подекуди починалася бійка, гамір та крик, доки не підбіг молодий помічник учителя і не розігнав закукурічених борців
влучними ударами тростини. Вкінці на найвищій вежі святині бога Нергаля запалали кедрові та альоесові поліна ярким червоним полум’ям, а вслід за сим до уставлених по рогах важніших вулиць глеків з асфальтом підійшли міські невільники зі смолоскипами і запалили їх. Червоне, димне, меркотяче світло роз’яснило дещо пітьму швидко западаючої ночі.
Усе те повторювалося щовечора з дня на день, з року на рік, відколи Вавилоном у сумраці віків заволодів цар-законодавець Гамурабі. Усякий привик до сього ладу, якого не нарушили навіть ассирійські грабіжники, Тіглят-пізєзер, Шаррукін та Сінахірба. Шанували його і еламітські завойовники. Городські старшини піддержували його навіть у хвилях розгрому, грабіжі, насильства, морду й пожежі, ось як перед двома роками, коли цар Сінахірба прогнав був Мардукпалліддіна і віддав город жовнірам.
Однак сього вечора та півдня спокій був тільки позірний. Ось від сходу та півдня стояла на небі червона заграва, якої відблиск погружав лиця у кривавій сутіни. Се були незлічимі огні халдейсько-еламського табору. їм приглядалися зі стіни та воріт вавилонські ратники та ассирійські сотники, сі останні, занепокоєні ще довгим гостюванням послів у палаті Білібні. При воротах та біля бочок зі земною смолою товпилися мешканці города у довгих, темних плащах, з-під яких виглядала збруя... В виду сього Кіштіурра стягнув ассирійські полки у північну і середущу палати, а також у святиню Беля-Мардука, які виповнювали собою північну частину міста. Ось тут, на острові між Фратом а каналом Арахту, ладився ассирійський полковник до завзятої оборони, бо надіявся помочі від Сінуціллі, який виїхав був ще ранком. Він помітив був гаразд байдужність вавилонського ополчення до боротьби з ворогом і з’ясував собі вмить, що розбиті на сотні ассирійці не остояться навіть проти самих мешканців, не то проти ворожого війська. Тому видав потрібні прикази та післав до короля прохання перенестися зараз після відправи послів до середньої палати. Відповідь не приходила, ассирійські сотні покидали свої становища на стінах, а міровий крок вишколених у сотні воєн ветеранів Ашшура лунав у вечірньому затишші. Сі рухи військ викликували валяву сплетень, які, на подобу лиликів, з бистротою стріли пролітали від хати до хати. Товпи біля огнів більшали з кождою хвилею, неспокійні та мовчаливі, повні ожидания. Вулицями снувалися гуртки мужів, а затривожені дворові та вуличні собаки вили стиха по кутах у передчутті чогось страшного, великого. Неспокійна се була ніч, як звичайно ніч державних переворотів.
Ніхто й не звернув уваги, що із воріт королівської палати вийшло троє людей у довгих плащах з каптурами. Таких, як вони, шлялися тисячі по всіх усюдах. Без перешкоди перейшли поміж товпою і подалися у вузький, темний переулок, який кінчився над каналом Арахту. Опут застукали до низьких воріт невеличкої, очеретом критої хатчини. Хлопець підліток відчинив їм.
 — Хто ви? — спитав.
 — Се я, Лія з Амати, веду гостей святому Сінмубаллітові.
Увійшли. Доволі довгим, темним проходом ступали вперед, доки з-поза навіси направо не заблимало світло. Хлопець відхилив її, і прихожі побачили при столі високого, худощавого мужа в середньому віці, з довгою, старанно плеканою чорною бородою та кучерявим волоссям. Низьке чоло накривала перепаска з таємничими знаками магічної науки, а при світлі малого каганця видко було порозкидані кедрові таблички, глечик із червоною краскою та маленьку кистку.
Низенько поклонилася Лія та стала шепотом на арамейській мові пояснювати магові ціль прибуття. Довго слухав він, вкінці встав, випрямився у весь ріст, так що головою досягав майже стелі, і спитав:
 — А чи ти, Даяйо, дочко Ніргалюхізіба, не знаєш, що сьогодні важніші закляття та ворожби творяться при божих храмах? Хто ж поручить тобі, що божеський Сініс захоче знизитися від королів та царів до тебе?
 — Ох, святий отче, відьма, про яку говорить Лія, ділить ложе короля... Вона... ім’я її...
Живо поклав жрець руку на уста дівчини.
 — Не називай прилюдно імени, яке мають вчути тільки духи! — сказав. — Вийдіть обоє, а нас оставте самих.
Неохоче оставив рабсаріс Даяну самою, тим паче, що не дальше як за три дні мала вона принести зі себе жертву Милітті. Але Лія силою потягла його до дверей, а дівчина остала зі жрецем.
	 — Яке є ймення твоєї суперниці? — спитав, а коли
Побачив, що Даяна вагається, додав: — Чужим людям не слід його казати, бо вони могли би кинути злий урок на нашу магію. Зате я мушу її знати, бо тут урок кидаю я. Розумієш?
 — Розумію. Се Лямашшу, жінка короля, ассирійська княжна. Вона надить до себе мойого любимого. Я бажала б його бачити першим у святині Милітти...
 — Ага! — вирвалося у жреця, а його суворий погляд обкинув струнку стать дівчини від голови до ніг.
 — Так! Але Лія каже, що вона перепинить його, відверне його серце від мене, і я попаду в обійми якогось чужинця.
Жрець пригриз м’яскі віддуті губи.
 — Так хоче закон Милітти! — сказав суворо. — Богиня править від тебе жертви твоєї невинности, а ти маєш віддати її у її святині. Хай здається тобі, що сей чужинець — то жрець або й саме божество...
 — Святий отче, Любарна чужинець, арамеєць. Він чужий тобі, мені, чужий і богині.
 — І я не з Вавилону!.. — начав, але не скінчив гадки, швидко почав поратися по кімнатці.
Перш усього налив у сковороду дрібку скального олію, а з воску виліпив вправно фігурку жінки. Раз у раз повторював при сьому закляття, які читав з чималої кедрової таблички. Опісля застромив фігурку на дротик, а через плече перевісив сирійську стяжку з написами, подібними до написів на пере-пасці. З великого шкіряного мішка насипав у сковороду вугілля, а там підпалив усе довгою тріскою. Живо спалахнув скальний олій, чорний кіпоть піднявся під низьку стелю кімнати, а жрець підняв руку над полум’ям і говорив спроквола:
 — Я, архієрей, підпалюю сковороду з вугіллям і вкидаю туди розв’язку. Я, святий жрець бога Еа, післанець бога Меродаха...
Кинув у багаття жміньку пшениці, і швидко удушлива воня паленого зерна наповнила кімнатку. Жрець докинув ще ладану, а коли вигорів ладан, погасив усе водою і так говорив далі:
 — І ось гашу я сковороду, яку підпалив, гашу полум’я, яке роздув, придавлюю пшеницю, яку туди насипав. І як гашу сковороду з вугіллям, як пригашую полум’я, як задавлюю пшеницю, так нехай Сініс, що освободжує богів і людей, розв’яже вузол, який зав’язав. Нехай Любарні, синові Газаеля, стане знову отвором серце його бога й богині, хай простять йому провину, хай спасуть і розв’яжуть його нині...
Тут підняв обі руки вгору і закликав грімко:
 — І хай повернуть йому серце до бажань Даяни, дочки Ніргалюхізіба!
Хвильку постояв з похиленою головою, а там начеркнув на столі крейдою круг і швидко виповнив його магічними знаками. Опісля поклав у круг мисчину з вугіллям і, розпаливши, як перше, спитав:
 — Чи бажаєш смерти чарівниці?
Дівчина здригнулася. Слова закляття, удушлива воня зерна, ладану й скального олію та погляд очей загадкового мужа увели її в рід нестями. І аж тепер звернені до неї слова вирвали її насильно з отупіння, наче удар батога — сплячого раба. І враз, наче всохле листя у вітрі, закрутилися у мізку дівчини бажання й почування. Злість, ненависть мішалися з надією на швидке сповнення задушевної мрії у хаос, серед якого щезли всі означені напрямки. Щораз то більше брала верх радість розкішного ожидания, в очах заблистіли сльози ніжности... Та ось глянула на воскову куклу, завішену на дротику, і в сей мент виповзла із закутин її серця... злоба.
 — Так! — сказала.
 — То дай мені ніж або шпильку з твойого волосся!
Мовчки подала йому Лаяна довгу шпильку, якої головку творила сороміцька емблема богині Милітти, вирізана із червоного коралу.
Жрець підняв шпильку горі, наче ніж над груддю кукли, і заговорив наче у злости:
	 — Знаю тебе, скажена відьмо, у якої в серці живе слово
мойого нещастя. На твойому язиці зродився злий урок, на твоїх запінених губах повстала отрута, у слідах твоїх ніг стоїть Смерть. Ти, відьмо, ось я хапаю твої швидкі ноги, хапаю на ходу коліна, хапаю твої розмахані руки і в’яжу тобі їх назад... ! Тут вбив шпилку у ліву грудь кукли, а там держав воскову фігурку над огнем, щоби стаяла.
 — Нехай лискучий бог місяця знищить твоє тіло, укине тебе у пропасть, повну води й огню! Як обрій сеї печаті, так цехай помертвіє й поблідне твоє лице, о проклята відьмо! [Закляття автентичні. — Авт.]
Зі сиком падав стоплений віск у багаття й піднімався палахкотячими язичками. Широко розплющеними очима ловила дівчина кождий движок жреця, а коли остання краплина воску згоріла в огні, почула нагло, що слабне. Наче крізь сон почула слова жреця, який наказував їй ставитися у святині Милітти в означену пору, бо інакше чари втратять всяке Значіння. Останнім вражінням був погляд великих чорних очей жреця, які уставилися в її стать з якимсь диким виразом... Втратила тямку і віджила аж надворі, піддержувана євнухом та Лією. Швидко найшлася дома і тут заснула кам’яним сном.
Не бачила вона, як Лія чомусь-то дуже спішно побігла до гарему Білібні і довго-довго ходила по городі з королівським рабсаром. Коли розлучилися, крикнула ще:
 — Але тям се, що його треба пощадити, бо се чари, які кидає вона, а не його нахабність. Він молодший від неї, знаєш!
 Грубий євнух усміхнувся солодко до Лії і кивнув головою на знак згоди. По сім побігла жидівка між службу короля, Щоби розпитати про події, які скоїлися під час її відсутності.
А було їх чимало.
Біля другої години ночі, саме тоді, коли Сінмубалліт кінчив свої закляття, втратили товпи вавилонців останки терпцю. Вони кинулися до стін та воріт і прибрали таку грізну поставу, що ассирійські сотники покинули ратників і відійшли у стан Кіштіурри. Якби Мардукпалліддін післав був тоді на ворога хоч би тисячку-дві колійників, не треба було би переговорів. Одначе він знав, що значить у війні прихильність населення великих міст, тому ждав, аж вернуть посли.
Тим часом Білібні пітнів на свойому престолі. Намість крови струею плило вино, яким приймав послів Мардукпалліддіна. Однак годі було при усій ввічливосте, ласкавосте та щедрих дарунках виторгувати у висланців хоч би й один день проволоки.
 — Сінахірба, — відповідали, — стоїть з військом, яке щойно побило царів Наїрі і Урарту, біля Арбелі. Там мають принести жертви арбельській Іштар. Арам піднявся вправді на заході, але син царя Ашшурнадіншума і тартан Аігільсін прямують двома шляхами туди: один — на Саміріну, другий — на Едессу. Поділилася сила царя Нініви, і якщо ми тут ставимо опір йому, піднявши весь Кардуніяш (Вавилонію) і Біт-Якіні, то щезне з-перед лиця Беля се страхіття Іркаллі, що назвало себе царством Ашшура. І саме тому треба нам города Бабеля зараз, щоби на случай побіди Сінахірби розбилася його нахабність об небостежні стіни твердині.
Крутився Білібні, наче притоптана гадюка, доки не загрози ли посли приступом. Тоді рішився уступити і торгувався тільки про подробиці. Посли обіцяли йому багаті дари в золоті, лазуровику та жемчугах. Лишали гідність володаря Бабеля та дозволили вислати звідомлення до Сінахірби, будьте би уступав тільки під напором населення. Так звалював усю вину передачі города на населення і на случай невдачі був певний ласки царя. Для себе добув чимале багатство, а заховував те саме становище супроти Мардукпалліддіна, як передше займав супроти царя Ассирії. Саме обіцювали посли постаратися, щоби ні один із ассирійців не пережив піддачі і не звідомив царя про властивий перебіг справи, коли надійшла товпа, підбурювана давніми достойниками Мардукпалліддіна з-перед двох літ. Вона домагалася мести на Ашшурі за грабіж та морди, за стони та сльози Вавилону, Кути, Ніппуру, за покорення Халдеї, Араму, Наїрі, Мітанні, за несказанні муки, які вся земля терпіла від завойовників Сходу. Вона домагалася союзу з Еламом та Халдеєю і піддачі города.
І тоді Білібні уступив.
Крик шаленої радости потряс повітрям. Тисячі огнів запалали по всіх вулицях, і вмить отворилися ворота.
Тільки північний кінець міста дрімав у пітьмі, де у невикінченій палаті вавилонських королів ночували полки Кіштіурри.
Але не судилося їм спати сеї ночі. З-перед палати подалися товпи з окликом «Смерть Ашшурові!» у городи святині Беля-Мардука та королівських палат, а за ними удалася туди й халдейська піхота. Була вона узброєна на ассирійський лад, а завзяття мести та певність переваги вирівнювали ріжницю у вправі та витривалосте. Оттут, у закутані города, завелася страшна, безпощадна боротьба на смерть. Яких сто тисяч вавилонців налягло на шість тисяч колійників царя Сінахірби. Вони окружили ворога звідусіль та засипували кулями з пращ, стрілами, ратищами та цеглами. Завзято боронилися нападені, та, проте, коли розсвіт порожевив ідола Беля-Шамаша на вишці святині, вже тільки половина героїв відступила на піраміду Беля-Мардука. А тоді одним скоком накинулися на них халдеї...
IV
ІШТАР ЧИ МИЛІТТА?
Один з перших дізнався про рішення короля Любарна, і він вмить поняв, що хвилева перевага є по стороні ворогів Ашшура. Страховинний лев був далеко; звернувши велику голову на захід, скалив зуби на далекий Арам, а його рев Доносився до моря. На Вавилон падала тільки його тінь, і хотяй вона була теж грізна, то все-таки тінь, не кров і не пожежа.
При виді халдейської піхоти молодець зрозумів, що ворохобня переміняється у війну, а тим самим нема пощади ні для кого. Зараз скинув шолом, плащ та нагрудник; легкий ровняний одяг арамейського лучника зайняв їх місце, а з-під короткої спіднички та фалдистої нагортки тим краще виступали, наче з бронзи ковані, м’язи стегон та рамен. Зразу прилучився Любарна до лучників, які з дахів хат та з висоти Стін засипували стрілами ассирійські сотні у городах, і дивну розкіш відчував у сьому, що може слати пірнатих післанців смерти у стиснені ряди противників. Та, проте, ся радість мала у собі щось злочинне, щось, що заставляло здригатися його серце. Кільки разів відкинулася взад одіта у гребенястий шолом голова чорнобородого ветерана, тільки
разів видавалося йому, що за злочином мусить прийти і кара...
Правда, слізна згадка змальовувала зразу яркими красками таких самих, а може, і тих самих мужів, як вони зі страшною послідовністю вирубували пальмові гаї, оливники, фігові деревця та винниці довкола многолюдного Гамагу... Він бачив щораз то ближче присувані воєнні шопи, тарани, помости з драбин, а вкінці непроглядну товпу розталі лих звірюк, яка через заборона перевалила у нещасне місто. Його брати, батько-мати, його дванадцятьлітня сестричка, точ в точ Даяна... ех!
Фррр! Фрр! — фурчали стріли, падали ассирійці, ревіли від радощів арамейці, вавилонці, халдейці, еламіти...
Але звільна блідли яркі краски, а божеська Нініва, куди завели його побідники, заясніла в його уяві. Лямашшу, дочка Сінахірби, яка узяла його для себе з добичі короля... її двір, співолюбні, розпусні амбубаї, плінені його красою... Іштаро! Вкінці весілля княжни, свобода, піднесена до степени сотника королівських прибічників... Ні, ті його стріли — се чорна невдяка, се гріх. Іштар своїм усміхом дала йому всі добра світа, що ж дасть йому її поцілунок? Білібні старший, сила Сінахірби розривається у боях на всіх окраїнах велетенської держави; ось-ось — і розірветься залізний перстінь, що скував народи Передньої Азії, а тоді? Гей!
Сховав лук і пішов у палату, де відбувався пир нових союзників. У вартівні найшов халдейських ратників, а у кімнатці біля неї їх сотника. Але що сотник був п’яний, то вони швидко побраталися і пили зі собою аж до раня.
Другої днини з полудня Любарна з приказу Білібні обняв провід над усею залогою палати. Була се нагорода за вірність королеві, і молодий арамеєць вважав її дальшим ступенем у свойому вивищенні.
 — Крутими шляхами йде життя людини! — сказав до своєї душі Любарна. — Між сотником Сінахірби... а поцілунком Іштари... лежить вавилонський царедворець.
Новий лад, який заводив скрізь Мардукпалліддін, наповнив Бабель воєнним гомоном. Вавилонські горожани, яких покликували королі Ашшура тільки до оборони города, мали тепер поставити королеві військо, тому по усіх вулицях ішли завзяті "торги за людське життя. Всілякі неприкаяні живла продавали себе купцям, промисловцям, хліборобам, раби одержували свободу за ціну крови, яку мали розлити в обороні своїх панів, і ряди війська густіли з кождою хвилиною. Рівночасно по всіх дорогах, які вели у город, наспівали довгі каравани з Кути, Сіппару, Ніппуру, Халдеї. Вони приводили
коні, мули, верблюди, приганяли товар на заріз, привозили боклаги з вином, оливою, мішки зерна та звої шкір. Увесь багатий край радо користав з нагоди, щоби скинути ненависне ярмо Ашшура, й одушевления було загальне. Вкінці під вечір вирушили еламіти, хоробрі лицарські комонники у каптанах, нашиваних металевими плитками завбільшки з долоню, у високих білих тіарах та широких вовняних штанах. З ними відійшли і мадаї, яких Білібні і вавилонські князі віддали Мардукпалліддінові, щоби ними покористувався у війні. Ідучі на малих, але витривалих конях, вони співали... Але їх пісня була сумна... Та сама, яку співали недавно, тягнучи воду в городах Вавилону. Хвилями, одначе, пісня вривалася, і острі, проймаючі покрики заступали місце тужливого рефрену. Ні вавилонці, ні халдеї не розуміли сеї дивної вдачі людей неїхньої породи і дивувалися, чому мадаї не радіють відзисканою свободою. «Прецінь се, мовляв, усе одно, кому служиш, якщо ти молот, а не ковадло...» Порозу мі ли се аж опісля, коли дізналися, що мадаї, дійшовши до Цабу, покинули ніччю еламітів і подалися у гори Цагрос, а там у малійську верховину... За Еламом стали виходити всуміш дружини вавилонські і халдейські, прямуючи на Сіппар, звідкіля вели шляхи у город Тадмор і у серце Араму. Бойові колесниці, їздці на конях та верблюдах ішли передом, за ними піхота, вкінці обози. Мардукпалліддін загадав від півдня обійти Сінахірбу, який мусів находитися в Ашшурі або Нініві, якщо не сидів ще в Арбелі. Туди спішили вже також дружини арамейців і хеттійців, і загибіль царства видавалася неминучою.
У	городі затихло. Намість труб, рогів, реву верблюдів, іржання коней знову зазвучали сістри у тінистих садах Милітти, а численні приходні з чужих країв жертвували великій богині. На слідуючу днину заповіли ще до того жреці повню, тож і дочки вавилонців, які задумували віддаватися, ладилися йти і їхати у храм...
Білібні занедужав і лежав на ложі, здається, наслідком перевтомлення, і все в палаті пішло рівно ж на спочив. Також Любарна випочивав у новій домівці, яку замешкував царедворець над берегом Фрату у городах Білібні. Він саме викупався і, наївшись, попивав вино, яке загризав оріхами буру, коли у кімнату ввійшла висока стать жінки з чорною заслоною на лиці.
 — Іштар кличе тебе, молодче! — сказала. — Сьогодні, як і завсіди, жде тебе зі спрагою цвітка Нініви. Вона вдячна тобі, що ти один не покинув її з-поміж усіх, а коли лев Ашшура зареве знову у стінах Бабеля, тебе ослонить могуча його паща і крилатий бог підійме тебе у заслужену висоту!
 — Лія! — покликав молодець жінку. — Ось сядь і розкажи мені про мою рожу, якої розхилених платочків не бачив я вже три дні. Скажи, чи Адад-бог не ушкодив її, чи не розвіяв ніжного пилочку її краси?
Він протягнувся розкішно, а пристрасна дрож прошибла його тіло.
«Ось і цілує тебе Іштар!» — погадав.
Але Лія не стала при ньому, вона спішно відійшла, й Любарна остав сам. І втім нагадав собі свіжі, вогкі, гарячі губи Даяни і зірвався з лежанки. Оттут знову являвся сумнів, не більший, але прикріший від попереднього. Чи йти йому за ассирійкою, чи за Даяною? Іштар чи Милітта?
 — Просвіти мене, небо, боже премудрости! Скажи мені, чи вибрати рожу, чи фіалку?.. — Спинився при сьому порівнянні і нагло засміявся. — Звісно, що одну і другу. У тіни рожі окривається не одна фіалка. Щастя мужа — се не цвітка, а китиця, а нема китиці, яка складала б ся тільки з одної цвітки. Він же ж муж — не раб і не євнух! Ха-ха!
На небо вийшов місяць і сріблив своїм лагідним світлом широко розлиті води Фрату. Соловії лящіли у прибережній гущавині, а з недалекої святині долітали звуки струнних інструментів та спів святих кастратів. Живо зіскочив Любарна з рампи своєї домівки і заглибився у кущах жасмину, за якими була стіна, що ділила житла жінок від властивої палати. З отвору у цегляній стіні видобув мотуз, закинув його зручно на галузь явора, який ріс по ту сторону стіни, і миттю найшовся в освяченому саді королівського гарему. Обережно ступав стежиною, але, знаючи добре дорогу, швидко дійшов до невеликого павільйону з поливаних синіх цегол, на яких штука мистців випалила картини богині Єрішкігаль з рогами газелі, крилатих демонів, грізну Ліліт та царя Саргона на ловах. У передній части павільйон був отвертий, і стеля опиралася на крашених та різьблених пальмових стовпах. Зате у задній части від ріки були кімнатки, які лежали упродовж вузького проходу. Любарна знав, що, кромі Лії, не найде у павільйоні других свідків свойого щастя, тому одним скоком найшовся між передніми стовпами саме над царем Саргоном. Аж там нагорі побачив легесенький проблиск світла-, який пробивався з-за занавіси. Підняв її обережно здолу і найшовся у слабо освітленому переході, де стрітила його Лія. Мовчки вказала йому невільниця двері кімнатки, у якій ждала Лямашшу приходу молодця, і він прожогом кинувся туди. Коли занавіса запала за ним, звучний голос Лії поплив під дострій кіннору у пісні:
Любимий мій, як кедр Лівану...
Тихе світло місяця падало крізь віконце на наге, розкішне тіло ассирійки. Дещо перецвіла краса її лиця та дещо, може, заповні обриси бедер і грудей ховалися у сутіни, а від сеї так любої дотикові та немилої очам повноти відвертали увагу сильні, аж удушливі пахощі фіалок. Цілі коші сих цвітів в’яли біля лежанки, на якій розношувалася пара солодким даром Іштари. Щораз то нові пестощі вигадувала досвідна у любовному ділі жінка та доводила себе і любка до солодкої безтями, до найвищого захвату, до якого може підійнятися не то людина, а й божество...
 — Іштаро! — закликала. — Божеський твій поцілунок заступить людині усе, але її, її понади, її ласки не заступить ніщо й ніхто ніколи!..
 — Невже? — питав Любарна. — Я ж гадав, що Іштар не тільки любов’ю красить шлях людині, але й підіймає своїх любимців у висоту, недосяжну другим. Невже ж се її поцілунок? Невже ж не піднімуся я так високо, щоби міг узяти тебе перед усім світом як свою?
 — Вивищення бажаєш, голубчику? — усміхнулася Лямашшу. — Бажаєш смерти Білібні? Так! Не заперечуй! Отвергай шлях до мойого ложа веде тільки через його домовину. Але я гадаю, що і його смерть, і твоє вивищення уже недалекі. Він старий, недужий, розпусник, а ти...
Урвала нагло і з напругою услухувалася у темряву. З острахом глядів на неї Любарна, а там, похилившись, цілував її круглі, повні коліна... Та ось, наче вжалена гадюкою, Зірвалася Лямашшу з лежанки а, накривши наготу заслоною, закричала не своїм голосом:
 — Геть звідсіля! Ліє! Рятунку! Геть, кажу! Пусти!
Як від удару батога по лиці відскочив Любарна від божевільної і задеревів на місці. Наче звук сопілки, проразливий голос жінки мусів вмить підняти на ноги весь двір.
«Зрада!» — промайнуло йому в голові, але один погляд на позеленіле лице любки повчив його, що се зрада не з її боку... Іштаро, рятуй!
Кинувся до дверей, звалив із ніг якогось мужа, та ось перед ним цілий гурток. Закітлувалося в темряві, почулися стони поранених і потовчених, але швидко успокоїлося все. Шістьох євнухів понесло спутаного та сповитого, наче немовля, Любарну у палату, а товсте лице королівського рабсара заглянуло попід за навісу у спальню Лямашшу.
 — Дяка тобі, вірний рабе! — сказала королева, а коліна дрожали під нею, руки тряслися, мов у пропасниці, а уста з трудом ловили повітря. — Будь ти мужем, підняла б тебе я високо-високо між рівних мойому чоловікові, бо ти спас мою честь, а його спокій. А так...
 — Достойна пані! Ти схвильована і знесилена. Ось я велю подати чарку вина. Гей, Діє!
Але ніхто не відповідав. Видко, Дія побігла за Любарною. У виду сього сам рабсаріс вийшов і вернув по хвилі з чаркою. Душком випила королева вино і вмить почула полегшу, її зіниці поширилися, жвавість вертала у втомлені і знесилені члени.
Рабсар обіцяв ще покликати службу і вийшов, а королева усіла на лежанці. Але служба не приходила. Тільки якийсь слабий крик та плюскіт хвилі був відповіддю на її поклики. І нагло видалося їй, що се Любарну укинули в воду. Бажала встати і поглянути на ріку, коли нагло почула у горлі невиносимий тиск, заворот голови, а там і страшний, прошибаючий біль у нутрі. Зі стогоном повалилася на лежанку, а її голова звисла аж на землю.
Коли ранком прийшла служба пообмітати павільйон королеви, найшла у кімнатці позеленілого трупа Лямашшу з лицем чорним, мов намул Фрату. Видко, уночі загостили у Вавилон страшні боги зарази, Ірра і Намтару.
.. V
ЖЕРТВА
Тіамат! Тіамат! Безодня світового моря, яка обливає усю півкулю землі, безкрай синього простору рухливих, говірких хвиль, — жерело усеї вогкости, жерело життя. Вона одна родить, вона одна плодить і, лагодячи вогкістю жаріючі огні сонячного бога, дає у злуці з ним життя. Боги богами... Вони володіють над світом, але світ, а й вони самі чи ж не вийшли зі сеї всеобіймаючої пучини? Її закон панує і над їх владою. Побідник Мардук-Бель-творець розтяв її на дві половини, з одної сотворив небеса, з другої — землю, та, проте, не вбив її, ні ослабив. Бо не можна взяти життя сьому, хто сам є життям. Із глибин усе вийшло: земля, ростяни, звірі, люди, а сила Шамаша та Сіна — се тільки її сили, втілені у божествах... Вони притягають глибину, ворушать її, насвітлюють, огрівають і творять живуче, як і творитимуть до суду-віку, а широке лоно Тіамат завсігди стоятиме отвором для їхнього змагання.
Що ж спонукує Всесвіт до твірчої праці? Що ж ворушить божеські уми, що ж наповняє члени цілини бажанням розвитку, зміни, помноження, безсмертности? Се Іштар-Милітта,
се любовна страсть, се найніжніший порив тіл у містерії твірного з’єднання. Він — виразником почування навіть велетенської первісної пучини. Він — стремлінням творця Мардука, він один спільний усім богам та людям, ростинам і звірятам. Він вічний, святий, незглибимий, і немає нікого, хто б не поклонився йому. Навіть там, відкіля нема повороту, куди збираються окрухи розбитих у життєвих бурях суден, навіть там, у Іркаллі, де царює Нергаль та його жінка Єрішкігаль, навіть там побувала Іштар. Любов і смерть... спільні всім людям. Одна відновляє се, що пожирає друга, з силою вони рівні, тож за одну і за другу людина платить життям...
У чотирьох терасах піднімалася неподалік халдейських воріт святиня Беліт-Інані — Милітти. Само святилище стояло на вишці найвищої тераси, а лучі сходячого круга Беля-Шамаша освітлювали її солодке личко. У правій руці держала батіг, яким уганяє богиня живучі тіла в оргіястичний танець любовної страсти і шалу; у лівій виднів хрестик — символ життя, яке родиться з лона плодовитої природи. На голові блистів діамантами саджений^ місяць, символ Сіна і Нани, тобто святого круга місяця. Його зближення й віддаль так сильно відчуває жіночість людей і звірів, а й сама безвидна і необмежена Тіамат — у припливі та відпливі моря. На боках високої шестигранної призми, на якій стояв храм, видніли два щити: один, зі золота — на заході, другий, зі срібла — на сході. Се символи божества Беліт-Інані як вечірньої зорі і як зірниці. Як зірниця — подає руку Іштарі й зливається з нею в символ боротьби, що у гребенастому шоломі залізною стопою топче пошматовані тіла людей. Бач, не раз і любов буває жорстока: (поцілунок недалекий від укушення, пестощі — від удару, а тінь любови — зависть — чи не змінює коханка у злючу (звірюку? Як вечірня зоря — Милітта кличе закохані пари у (тінь своїх огородів та вдоволює тілом своїх жрекинь невтишену страсть холостяків та чужинців.
І На другій терасі зобразив мистець сім планет, які кермують судьбою людей на землі, а на третій — дванадцять (знаків небесного звіринця. Усе те види, які вийшли з (горішньої половини Тіамат, розтятої мечем Мардука. Вони Е начать у Вселенній час і пору року, посівів і жниво, місяці агітности і час породу.
На четвертій, спідній, терасі видко було саму долішню оловину пучини з рибами та морськими потворами, над якими уносилися водяний бог Еа та Дамкіна з риб’ячим хвостом. Рівномірно нахилена рампа вела з тераси на терасу аж до самого храму.	
Оттут, перед ідолом богині, ранком третьої днини стояла навколішках Даяна і складала у жертву богині свої діточі кукли, одіті у дорогоцінні нашийники та персні. За нею стояли дві жрекині Веліти у прозорих нагортках, із-під яких виразно виступали всі понади цвітучих тіл. Також ніжні форми дівчини були покриті тільки легенькою газою, бо богиня не, любить, щоби у її святині людина скривала понаду, яка викликує у других святе бажання; не любить і перепон у розкоші. Як безстидною є плодючість природи, так ось і туті остає стид поза межами святих огородів. Обі жрекині держали в руках пару голубів, а коли Даяна скінчила молитву, дві: сніжні кулі порхнули вгору, закружили над головами дівчат, а там, побачивши цілу хмару святих голубів богині, полетіли до них.
Даяна встала, а обі жрекині повели її долі рампою, упродовж котрої другі жінки та дівчата ждали своєї черги. До під’їзду рампи вела алея з двома рядами крилатих биків. Біля першого ждало на Даяну шістьох тугих наїрських носіїв побіч стріблом кованої носилки, а дві служниці з віялами стояли по, боках. Високий, худий євнух Ніргалюхізіба з хоробливим виглядом лиця проводив усій дружині, яка мала проводжати Даяну на .місце жертви. Рідня, бач, не могла знати, кому богиня відступила своє право на невинність дівчини. Так хотів закон...,
Бліда і біла, як крила щойно випущених голубів, сходила Даяна уділ.	|
«Прийде чи не прийде? — питала себе. — Може, він уже там, а може... Милітто! Ти милосердна, ласкава, добра! Ти не захочеш, щоби я вмерла в обіймі чужинця!..»
Лягла радше, чим сіла, на м’яку лежанку, яку принесли служебниці для своєї пані, і не сміла звести очей на дорогу, по якій ступали всілякі люди з лискучими очима, вогкими губами та рум’янцем на лицях. Аж ось підняла їх, та не бачила нічого. Якісь тіни без виразу, без виду та краски снувалися по, осліпляючо-білій дорозі. Над нею у вершках пальм верещали святі малпи, викривляючи на прихожих забавні писочки. Десь за нею з корчів рож, жасминів та з виноградних бесідок почувалися стони й лебедіння, часом крик та тихий а якось дивно приманчивий брязк сістри.
 — Отямся, Даяно! — сказала одна зі жрекинь. — Се ж мусить бути. Ти прямо не людина, доки не посвятиш себе богам. Ти ще не жінка, а євнух!	
 — Покушай хоч раз нашого щоденного хліба! — засміялася друга. — Се ж для тебе одинока прикрість, після якої безконечним Фратом попливе у твоє лоно розкіш Веліти. Ось хтось іде!
І справді. Бистро розглядаючись навкруги, ішов у одязі купця з Кути молодий, але поважний муж. Чорна борода, старанно позакручувана у кучерики, спадала на волосисту кріпку грудь. Червона хустка із золотою меріжкою крила голову і чоло, з-під якого гляділи палкі соколині очі.
 — Іде! Іде! — закликала і друга жрекиня. Даяна побачила і помертвіла вмить...
 — Се не він, не він! — закричала не своїм голосом і кинулася тікати. Але обі жрекині, досвідні у свойому ділі, придержали її та дали понюхати пахощів з маленької глиняної плящини.
 — В імени Беліт-Інані... Ходи! — почувся над нею глибокий грудний голос, той сам, який чула вже раз... там .ніччю над каналом Арахту.
і Дивна слабість розв’язала її члени. Щось як сміх виходив Із її уст, як регіт п’яної амбубаї, що насилу тягне до себе принагідного любовника, — під час, коли вся душа скавуліла собакою від здавленої розпуки, відрази, огиди...
 Жрекині підхопили дарунок, який Сінмубалліт кинув у подолок дівчцни, повели їх у бесідку й оставили самих.
 І тоді видалося нещасній, що уся піраміда Милітти валиться на неї і роздавлює її своєю вагою, а лютий біль прошиб, ніби ножем, її серце... Зімліла...
Дзвонячи зубами, дрожачи на всьому тілі, мов у тяжкій недузі, вертала Даяна у палату батька. Ні слова скарги, ні стон болю не вийшли з її уст. Ні одна сльоза не закрутилася у великих мигдалуватих очах. Щось, видко, змінилося у неї... Діточа вразливість, сміх та плач, радощі та жура остали за нею у святині Милітти. Тільки хвилями страшний жаль хапав її за
орлянку, але вмить змінявся у скажений гнів на зрадника, який кинув її в ненависні обійми чужинця.
Тепер вона як слід оцінювала цілу велич принесеної жертви, усю погань обряду, всю ничтожність збезчещеної інки.
 Ох, не треба було бажати смерти королевій, а йому, проклятому перевертневі, брехунові, дурисвітові...
 — Ох, Ліліто, Зморо та всі злючі демони, покарайте його за всю гадючу лож, за біль, нечесть, за розчарування. Не дайте йому спокою -ні вдень, ні вночі, ні в поході, ні дома, ні в життю, ні в Іркаллі.
Нагло спинився рівномірний, крок носіїв. Величезна юрба людей наповняла собою усю ширину вулиці від святині Беля-Шамаїпа аж по палату Білібні. Даремно розпитували служниці про причину збіговища. Тільки вуличні хлопці, сини дрібних крамарів, перекупнів, шевців, гончарів, скірників, відповідали на запитання реготом або верескливою піснею, яка заодно повторювалася, аж звернула увагу Даяни. Та серед гамору годі було розібрати слів. Аж якийсь хлопчина вискочив на приворітний камінь бічного входу у святиню і хриплим, цапиним голосом заспівав просто в ухо Даяни:
Любарна, хлопець гарний, жив.
Цариця йому пара, Самця Білібні погубив, А жіночку Намтара.
Пісеньку пояснював всілякими символічними, безстидними рухами рук та черева, а коли скривив лице, щоби показати, як бог зарази викривив черти Лямашшу, юрба вуличників заревіла сміхом, а якийсь дотепник вмить склав другу строфку:
Не лізьте, хлопці, в чужий гай,
Не чіпайтесь Іштари,	
Зрадливий, бач, собачий май, А злобний дух Намтари.
Кров ударила до лиця дівчини. їй здавалося зразу, що товпа знає про її відношення до Любарни, що жрець розтрубив сплетню про її любощі по всьому городі. Та ось вернув євнух, який розвідався про все, і розказав їй кількома словами: «Ассирійського сотника Любарну зловили вночі у спальні першої жінки короля і вбили на кіл, а королева... вмерла... на заразу». — Тут євнух пискливо зареготався, а його сміх та слова підтяли нагаєм озлоблення і гнів дівчини.
 — Ах, таки добре сталося, що Сінмубалліта чари погубили Лямашшу! Хай проказа сточить все те прокляте кубло, що кланяється ассирійському істуканові!
 — Де ж сей Любарна? — спитала євнуха.
 — А он там над товпою! Йому відтяли обі руки й обі стопи, а обрубки позапікали і поприв’язували до себе. Сидить на колі, наче малпа на дахтильнику. Хі-хі! Ось уже перекидає голову то на сей, то на той бік. Невдовзі подохне.
Даяна глянула на страховинну куклу над товпою, а в кутиках її уст показалася кров з пригризених губ. Через одну тільки хвилю залило спочування давньої любови її стомлене серце, та у слідуючій ярким полум’ям запалала злість.
 — По заслузі! — проворчала. — Ближче ідіть до паля! — крикнула на носіїв.
У неї зродилося бажання показатись Любарні, який знехтував нею із-за ассирійки. Хотілося їй ще перед смертю сказати йому: «Ось поцілувала тебе Іштар, нагородила за службу, за зраду солодкої Милітти, за мою кривду! Здихай, сліпий, невдячний! Умер Адапа, що не хотів їсти плодів з дерева життя, бо гадав, що се смерть... Умреш і ти, бо глядів життя у смерти, а життя обкинув плюгавою грязюкою!» Коли, одначе, носилка найшлася якраз проти паля, не сказала Даяна сих слів. Черти гарного лиця Любарни, постягані у якусь страшну, дику маску лилика, корчилися саме у останніх дроганнях. Молодець був непритомний, не кричав і не стогнав, а з уст плила тільки кривава піна. Судороги, які ритмічно корчили сустави, — се були наче якісь страховинні німі привиди мук і кари, якими нічна змора томить і карає непокараного злочинця...
 3 відразою відвернулася Даяна від картини. Погань виду вирівняла розладдя між любов’ю й ненавистю. Погас і гнів, а дівчина відчула уперше в життю порожнечу буття...
По пісках західної пустині ступала каравана. Попереду їхав на втомленому мулі ассирійський офіцер, за ним двадцять кінних лучників у легких, жовтавої краски нагортках. Із-під широкої, на очі спадаючої хустини гляділи мутним зором лиця їздців. Вони аж угиналися під вагою спеки, якою сонце засипувало землю. Ген-ген у віддалі, праворуч шляху, видніла довга, темна лінія прибережної ростинности над Тигром, але тут, у пустині, визирали із-під піску то тут, то там всохлі бадилля тамарисків або сірі листки гіркого полину. Якась жовтава заслона вкривала собою овид, а лице Шамаша-сонця виглядало з-поза погустілого від летучої пилі повітря, немов велика жовта баня, з якої йде не світло, а тільки горяч. Страшна, невиносима жара розпаленої сонцем рівнини налягла на землю, випила з неї останню краплину вогкости, покорчила у брижки шкіряні бордюги з водою, а лиця й губи мандрівників змінила у пергамін.
За їздцями поступали хитким кроком верблюди. Нарядна упряж та ярко барвисті чепраки припали пилом, так що деколи важко було й розізнати краску сукна. На першому сидів, а радше лежав у високому сідлі з оплічником... Білібні. [Він тупо глядів на повіваючі хустини їздців та жовту віддаль і бачив, як там десь на заході дрожить над землею повітря. А може, й не жара, а наплив крови до очних галин викликував се?..
Товсте лице опало, осунулося, ягоди змінилися у жовті, обвислі мішки по боках лиця, а попід очима появилися дві довгаві брижки темної краски. Чи се від жари, чи, може, від грижі? Не знати!
Безконечно постелився шлях перед королем, якого з престолу скинула могутня рука царя Сінахірби. Новий король засів на престолі Бабеля, а він сам ішов зустрічати царя, щоби оправдати себе перед його лицем.
Бач, зовсім ненадійно, не знать ізвідки, дванадцятої днини після виходу Мардукпалліддіна з Вавилону, напали ассирійські комонники на табори халдеїв. І як коли наїрські британи вчіпляться зубами у зад медведя, а він вмить вертає з наміченої дороги, так завернули халдейці на південь, щоби відкараскатися від напасти. Шлях їх відвороту значила валява трупів відставших, потомлених і знесилених піхотинців, їх поубивали безпощадно їздці Сінахірби, а якщо мали час на постою, то вигадували ще всілякі муки на ворохобників. Вони закопували їх живцем у землю, розпорювали животи, обдирали зі шкіри, ломали ноги живим та прив’язували їх до трупів, а опісля оставляли всіх на поталу сонцю, мухам, стервакам, шакалам... Найздоровіших відправляли у Сіппар, де була головна квартира царя. Бабель оставив цар набоці, а всею силою пішов за військом, знаючи, що тільки його знищення покінчить війну. І ось дігнав Сінахірба знесилених, розстроєних халдейців біля Біттуту, у Південній Вавилонії.
По його ветеранах не слідно було втоми. Дещо тільки помарніли суворі, грубою, брунявою шкірою обтягнені лиця, помаралися щити, пірвалася одежа. Наче сковані ланцюгом, рівномірно, спокійно ішли наперед густі лави мовчазливих борців, а безпощадна, неминуча смерть постигала усе, що ставало на їх шляху. Біттуту стало гробом ворохобні, бо і еламіти стрітили перед Арбелою ашгуців, плем’я, споріднене з мадаями, які були в союзі з Сінахірбою. Показалося, що вирокі чола, прості носи та тонкі губи — се ціха тугіших та хоробріших мужів, ніж сини полудня. Елам уляг, і війна була скінчена. Син Сінахірби Шамашшумукін засів на престолі Білібні, а він сам...
Він сам покликав свойого рабсара, що їхав на ослі біля тахтірванів, у яких везлися жінки й невільниці.
 — Друже! — проговорив насилу. — Я боюся!..
 — Чого, достойний? Якщо Шамашшумукін тебе не вбив, то не скривдить і Сінахірба.
 — Так, знаєш, але ся зараза... Боги не люблять, якщо їх взивати даром... Лямашшу, знаєш?
 — Ну?
 — Вона ж дочка царя! Вона моя безпека! О Небо!
Старий князь трясся від переляку.
 — Ось глянь! Нергаль і Намтара до спілки не знищать так усього краю, як кати Ашшура. Стерво за стервом. Невже ж і наше валятиметься невдовзі у піску?..
 — Надійся, князю, і уповай! Жива Лямашшу була б зрадила тебе, вона ж не любила слабосилих обіймів, сивого волосся та вонючої шкіри старечого тіла. А так...
 — Осталися свідки! Вона ж мала повірницю, якусь жидівку Лію, в якої були великі злючі очі і кіннор... Ти знаєш, жиди не люблять нікого у світі і шкодять усім, хто не кланяється їхньому незвісному богові. Вона, певно, зрадить мене й тебе...
 Розмова урвалася, бо верблюд полишив за собою віслюка, тому аж коли зрівнялися, відповів євнух:
 — Погано було б, князю, з нашими головами, якби всемогуче Небо не одарило глуздами твого рабсара. Ха-ха! Першим моїм ділом після зловлення Любарни був приказ схопити Лію і кинути зв’язану у крутіж біля твойого саду. Коли Любарна конав на палі, давно вже риби общипали її худе стерво від жовтих кісток?
Замовкли. Оба знали, що про бідну, викляту невільницю з далекого Сірляї не запитає ніхто. Вона, як круги на воді Фрату, розпливеться у забутті безшумно, безслідно...
 Оттак їхали й розмовляли дорогою, доки десятої днини не овіяв їх убійчий сопух гнилі. У віддалі темніло щось ніби велика чорна пляма у пустині. Звірята приспішили кроку: видко, побіч сопуху, вітрець доносив до їх нюху ще й вогкість із-над водоємів.
 Гроза окружала табір царя. Тут ріс цілий ліс палів та хрестів, на яких корчилися у судорогах ще живі або гнили й відпадали куснями мертві бранці. Там нелюдські крики тортурованих потрясали повітрям, деінде забавлялися військові старшини вилуплюванням очей та реготалися з мольби та благання нещасних. Другі обрізували руки та ноги живим бранцям, а все те діялося без суду і присуду.
 Цар Сінахірба засудив на смерть усіх без виїмки ворогів, Двояки, вдовольняючи свої звірські пориви ненависті та кровожадности, сповняли тільки його волю. Тлом усієї картини були звалища із землею зрівняного Сіппару, величезна піраміда голов мужів, жінок й дітей, уложена побудниками, і непроглядна хмара стерваків, круків та всілякої мушви.
Навіть навиклі до жорстокостей людей своєї породи Білібні та його рабсар почули холод, який обхоплював їх єство при виді страхіть мести Ашшура. І вони впали на черево перед темним, грізним лицем царя, а намість оправдання почулося тільки собаче скавуління про ласку. Та цар не слухав і сього. Він зареготався тільки і відповів:
 — Знаю, рабе вірний, що у твойому серці не зродиться зрада. Ти застарий і надто прив’язаний до нагая, який поров усе життя твою спину. Одначе часи крови, у яких живемо, вимагають львів або шакалів, а не під’яремних волів. Іди у твій дворець у Нініву, відкіля покликала тебе рука твойого короля. Ти не вдоволив його вимогів, та не ти винен, а мій злий вибір. Ти оправданий, йди!
Насилу вивели євнухи князя Білібні з чорного шатра Сінахірби, і ще тої самої, днини овіяв їх знову важкий, але принайменше невонючий подих пустині.
