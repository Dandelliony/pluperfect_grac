Під орлами Роми
Оповідання із життя в Карпатах з кінця 2-го в. п. Хр.
І
Дорогою, що вела з Напоки до Паролісу, йшла увечері хмарної весняної днини чимала валка, чи, краще, відділ війська. Попереду на невеличких степових конях їхало кількадесят легких їздців у високих темних шапках, з довгими списами та арканами при боці. Вони їхали безладно, раз у раз збочували із широкого битого шляху у придорожні кущі — і там скликувалися свистом та їхали чвалом далі до найближчого закруту, де й дожидали останньої частини відділу.
Позад них, може, тисячу кроків, їхали в лискучих, золотистих шоломах та довгих темних плащах два їздці, а й за ними йшли в поході глибокі ряди піхоти. Коні їздців — один білий, другий сивий — відріжнювалися від попередніх величиною й виглядом. Були се рослі кападокійські бігуни у дорогій збруї, прикриті суконними підсідельниками. Жовнірів було кількасот у п’ятьох відділах. Два знаки з руками на кінці дрючків, піднятими вгору, вказували, що се два маніпули1 та ще одна сотня. Сі знаки були прикрашені медальйонами імператора Марка Аврелія та його майбутнього наслідника Коммода. Кождий вояк ніс на лівому рамені чималий клунок, почеплений до дрючка, а на правому — спис із довгим залізним вістрям. Чималий вигнутий щит висів на плечах та окутим беріжком цокав ритмічно раз у раз об метал шолома та піхву короткого меча. Попереду кождого відділу йшли центуріони з виноградними палицями та лискучими відзнаками на панцирах, а поруч із жовнірами — оптіони та трубачі з довгими простими або закривленими трубами.
За п’ятим відділом тяглися чотириколісні вози, вивантажені всяким військовим припасом. Між ними було кілька, видко, прижовнірів при переході. Вони вмить повипростовувалися й почали йти правильною ходою. Втомлені м’язи натягнулися знову, опадаючі дрючки з клунками піднялися вище, принципали й сотники стали відбивати такт ходу, а ноги вояків підхоплювали розмір. Раз, два, раз, два! Рівночасно тубіцен підняв до уст просту сурму, і грімкий сигнал залунав здовж ріки навздогін передньому відділові, відбиваючись об стрімке узбіччя.
Двісті голов пересунулося повз їздця, і язиги стали входити в провалля, коли від них відділився старшина в легкій кольчузі та червоному плащі й під’їхав ближче до самітнього їздця.
 — Хоробрий трибуне, — почав ломаною дакійською латиною, — чи довго прийдеться нам пробиратися крізь те гирло Аци-Дагака?
Трибун хитнув раменами.
 — Бо, правду кажучи, я й мої люди тут ні при чому. Отам біля Віндобони або хоч би у Маркоманії ми пригодилися не раз, і божеський Марк Аврелій мав з нас неабияку поміч...
 — Ба, зате й ваш край врятувався і зберіг волю під час, коли кігті орлів рознесли інших язигів, маркоманів, квадів, свебів, гетів... — гордо кинув трибун.
 — Так, без сумніву! Ласка імператора — джерело нашого життя, та мені бачиться, що в цих трущобах ми ніби миші в амфорі...
Засміявся вимушено, а його очі раз у раз пробігали від темного лиця римлянина до навислих скель та скаженіючої, у тисячні білі бризьки розбитої води Тиси.
 — Думаєш, Аригете, що твої люди не звикли до гір та скель? — спитав спроквола трибун.
 — Іменно? Тут ні конем не погуляєш, ні ворога не зловиш, бо й нема його! А будь він тут, так, певно, сховається за скелю або дерево й засипле тебе камінням чи стрілами, і що тоді?
Язиг говорив швидко й поривисто, та щораз більше еранськнх слів почувалося в його латині.
 — ...Ти знаєш, ми люди відважні й хоробрі, але наші степові коні вмить понесуть нас... просто в ріку! Так! У загибіль безславну, підлу, як смерть віроломної жінки, киненої У воду.
 — На Полюкса! Хто б тебе не знав, гадав би, що боїшся!
 — Я... боюся? — зацокався язиг і вмить почервонів, мов грань. — Коли б я не знав, з ким говорю, то було б це його останнє слово! — заскреготав по хвилі.
Глумливий усміх промайнув по лиці трибуна.
 — Не воювати нам, Аригете, а дружити зі собою, бо й ти і я не попали сюди припадково.
 — Як-то?
 — Ха-ха? Багато дечого дізнався я сьогодні, коли стрінув на Напоці оцих двох... — тут указав рукою на темніюче
провалля, де окривалися саме останні їздці. — Та ти подумай, що війна властиво вже скінчена, й цезар бажає, здається, знищити ворогів до краю. Тому посилоє війська на лімес’ і на останки язигів, маркоманів, квадів та свебів, загадав нацькувати їхніх сусідів, тобто дакійців і бастарнів. Вас до цього не треба? Ха-ха? Pax Romana, Римський мир — це чудова річ, а ще краще, якщо творять її самі варвари між собою!.. Але їдьмо. Вже ніч — і ось там за проваллям обоз.
Рушили кіньми по слідах останніх їздців. Язиг сопів і кляв півголосом, скільки разів кінь спіткнувся об каменюку або зафоркав на вид якоїсь дивовижної скелі чи куща. Трибун нишком посміхався, а там став посвистувати якусь пісеньку, підхоплену у люпарні в Сармісегетузі.
 — Весело тобі! — зауважив Аригет, і в його голосі звучала злість. — Певно, близько рік був ти вдома, поки знову покликав тебе імператор, а я таки просто з-під маркоманських чер під стріли дакійців.
Свист замовк, але відповідь прийшла не швидко. Аж по добрій хвилині крякнув трибун і спитав:
 — А хто каже тобі служити далі? Ти охітник, начальник свойого племені! Взяв платню та й махнув у вільні степи. Там тобі життя не тут. Не Юпітер, а Мітра тобі опікуном!
 — Гей, коли б то! — зітхнув язиг. — А то, бачиш, воно важко розставатися з тим, із чим зжилася душа. Від десяти літ вона звикла до ваших городів, обозів, трибунів, легатів, префектів, до вінців, похвал дарунків, до слави, ну... і до ваших білих, ніжних, пахучих жінок!.. Не мені вже вертати між трави й очерети моа безіменної батьківщини. На Геркула! Вже й моїх богів у Гара Берецайті не видко з-поза вашого Олімпу!
 — Значить, ти не йдеш, бо не хочеш, а я йду, бо мушу! Перполь! Кому ж більше лихо?
 — Ба, я в тебе примусу не бачу! Римляни завсіди у сяєві слави та імператорської ласки — чи тут, чи в Аквілії, або й у Римі, а життя, гадаю, куди легше там, ніж тут.
 — Гадаєш? Ха-ха! Ти помиляєшся, товаришу, як помиляються сліпа Фортуна та ще сліпіша Феміда. Щастя і справедливість завсіди сліпі, тому й ніколи не стрічаються.
Язиг не зрозумів слів товариша, та не смів питати про їх значіння. Затямив собі, одначе, його вислів і намагався сам розв’язати загадку.
Ще в обозі під Сірміюм розказували новобранці-легіонери римські сплетні, й між іншим згадувалося там також ім’я Люція Сульпіція Проба, якого прозивали Апартом, тобто диваком. Видко, трибун розсварився з богинею справедливости, а що й богиня щастя відвернулася від нього, тому він тут... Гм! Це було б ясне, як око Агурамазди, та, з другого боку, нікому не дають трибунату, якщо він у не ласці... А далі: якого злочину міг допуститися чоловік, що його всі величали Пробом, тобто праведником?
У цю мить скелі, які йшли повз береги Тисії, розступилися й відслонили чималу царинку, порослу чагарником. Посеред неї видніло забороло, чи, радше, стіна з поукладених одні на одних кам'яних брусів. Ця стіна замикала великий чотирикутник об’єму, може, чотирьох моргів. По рогах вершилися високі, з дубових балів будовані вежі. Такі самі, тільки дещо нижчі вежі були по обох боках воріт, у яких кінчилася дорога. Величезні костри горіли при воротях, а блиск огню відбивався кривавими рефлексами від металу жовнірської збруї.
Сотні стояли поруч дороги, одна біля другої, перед кождою гурток старшин: сотник, хорунжий, підхорунжий та вістун1 Біля самих воріт вози, челядь та приватні, невійськові подорожні, а по тому боці шляху кінні язиги, пращники та лучники.
Трибун проїхав ряди й, зустрівши двох старшин, що їхали попереду, віддав честь і повів їх до воріт. Тут ждав у виправленій службою поставі, може, сороклітній старшина-сотник попереду сотні лучників.
 — Чи місце для когорти приготоване? — спитав трибун.
 — Так, достойний трибуне! Приписаний простір очищено і зрівняно. Обози стануть перед воротями. Тут безпечно. Для старшин є одна хата, для тебе друга, але...
Тут нерішуче глянув на двох їздців у плащах.
 — Зі мною їде достойний легат Квінт Атілій Глябріо та квестор Публій Білій Буфо. Чи маєш і для них приміщення, відповідне їх достойносте?
 — Ні, для таких високих достойників нема в мене нічого відповідного, хіба що згодяться спати в одній хаті з тобою, трибуне!
 — Де ж ти живеш?
 — Саме в хаті, яка призначена для тебе. Там дві кімнати.
Буфо, який увесь час сидів на коні, наче на кізлі до тортур, і сопів та стогнав, перелякано глянув на легата.
 — Егеу! У мене є фамілія... Як же ж я, в моїх роках, при моїй туші...
Легкий усміх промайнув на лиці легата.
 — Нічого, достойний, невільниці можуть переслатися на возах. 
Буфо кинувся всім тілом, наче опарений кип’ятком.
 — На всі фурії пекла, ні! — зверещав і замахав руками. — Ці ваші старшини... лучників та пращників... ніколи цього не буде, ніколи! Трибуне! Тобі приказано боронити моєї особи від усіх образ та напастей. Вимагаю сторожі біля хати і приказу до війська, щоб ці... старшини... лучників і пращників... е... В моїх руках, при моїй туші мені належиться...
 — Достойний квестор схоче не забувати, що його особа і його челядь — це не одно? — підкреслив трибун слово «челядь».
Легат засміявся голосно. Буфо посинів від досади.
 — Я... я до намісника... до імператора... я... — захлиснувся.
 — Не гнівайся й не хвилюйся, достойний квесторе! — заспокоїв його трибун, налюбувавшися доволі його досадою. — Радо відступлю вам свою хату. Одному одну, другому другу кімнату, а сам епічну з оцим хоробрим сотником.
 — Вибачай, хоробрий трибуне, — оправдувався сотник. — Я сплю звичайної в шатрі або у вартівні.
 — Хай буде й у вартівні! Тільки повечеряємо вкупі, бо я, вибачте, голодний — нічим супи Тітія.
Лице квестора вигладилося, рот протягнувся від уха до уха.
 — Коли так, то дозвольте мені сьогодні бути вашим амфітріоном! Хай прихильним буде нам Бакх! — сказав, кланяючися легатові й трибунові, й потім жваво повернувся до сотника.
 — Прикажи, щоб мої два вози стали біля хати! Але перш усього заведи нас до неї!
 — Еамус! — згодився легат і кинув трибунові збиточний погляд.
II
За хвилину легат і квестор побачили велику хату з високою кінчастою крівлею, яка стояла у північному розі укріплення. Кілька кроків від неї пробігала оборонна стіна над стрімкою пропастю. Отут уливався в ріку маленький, але дуже бистрий потічок, який і видовбав у поземеллі мало не таку саму яругу, як вона. По той бік обох русел щітинкою стояв та чорнів на кичерках густий, високопенний смерековий ліс.
На ріку та ліси налягав синій холодний туман, а з півночі від верхів почувався ще подих снігових піль. Було непривітно й холодно, й обидва достойники, цупко закутавшись у лацерни, простували в хату. За ними шкандибало підтюпцем кілько рабів з мішками та скринями на плечах!	
Від сторони брами табору зі скрипом та грохотом їхали за ними два вози, які станули по обох боках воріт. Гурток рабів1 проводжав їх, кленучи на всіх мовах.	І
Щойно тоді у браму стали входити сотні. За цей час командант станиці казав підпалити уложені в тій ціли костри,! тож коли військо увійшло в укріплення, звідусіль впили на1 нього криваві блиски огню. Наче добре вичеканені динари в1 руках вправного міняйла, пересувалися ряди жовнірів, ділилися на гуртки, скидала зі себе клунки, списи й щити, а там, наче за дотиком чародійної палички, у стрійних рядах станули шатра, вслід за цим запалали маленькі ватри та загуркотіли жорна. Військо варило вечерю. Через хвилю товпилися ще біля брами лучники і пращники, аж і вони поховалися в шатра, і брама зачинилася з тріском. Рівночасно командант станиці сотник Марк Лігарій підняв угору палицю і грімким голосом гукнув:
 — Чува-а-ай!
Чергою викликувалися вартові упродовж цілої лінії укріплень, а там і замовкло все. Тільки за брамою, де таборила челядь, купці та проїзжі, почувалися крики, говір, а то й співи.
 — Ходім, Марку, нас ждуть! — пригадав трибун запросини сотникові.
 — Вибачай, хоробрий трибуне! Мене просила тільки із чемности, а я ні клієнт, ні галапас. Не рівня я легатам, квесторам та трибунам.
 — Ба, чому ж? І ти, і я — вояки!
 — Ми обидва?
 — Авжеж, — ніхто інший!
Центуріон глянув в очі трибунові і, видко, вичитав у його грізному лиці правду, бо, віддавши честь, відповів зовсім іншим тоном, який звучав ніби спомин щастя у злиднях:
 — Ми обидва... поза службою... може! Та ті обидва! Будь у мене їхнє багатство та уряд, я й тобі не бажав би мати їх друзями, а бути лизуном чи нахлібником, — на це Марк Лігарій задобрий! А там не бажаю я, щоб багачі, дивлячися на мене, казали:
«Ні разу я ще дама не обідав!» — Чваниться Філон та і недаром, Бо якби таку гостях не поснідав. То б спати ліг з голодним животом.
 — На Музи і Грації! — закликав трибун. — Що чую? Ти наводиш Марціала? Хто ти, сотнику?
 — 	To це називається Марціал? Я й не знав! — лукаво відповів Лігарій. — Так-то, хоробрий трибуне, часами й у грязюці найде курку перлина... чи то навпаки! Ось у цій вежі, у вартовій кімнаті, ждатиму тебе. І хай ласкавим буде тобі Бакх!
 — Коли б тільки не надто, а то скажеш мені.
«Помилиться, хто скаже, що Ацера Смердить вином ще таки від учера. Бо він, почавши з вечора гулянку, Пиячить все до самого світанку!»
 — Евое! — зареготали обидва й розійшлися з теплом у герцях.
Тим часом у хаті сотника горіли на огнищі чималі колоди цров, а під окапом висів на ланцюзі казан, повний кип’ятку. Біля вогню стояв кіш, а в ньому яка сотня свіжих пташиних яєць, в’язка щойно в ріці зловлених пстругів та гарно обпатране кізля. Буфо не міг опам’ятатися від радощів.
 — Хе-хе! Ось хто нашим амфітріоном! Недаром, будучи звичайним собі сотником, проводить у цій статті. Видко, знає світові лад, у якому впору й доволі широко відчинена рука значить не раз куди більш, ніж здібність заслуги. Ануте, Хлое! Ти зумієш з усього того зладити справжній жовнірський пир. А. ти, Сіро, подай нам води помити руки до вечері. Не забудь тільки влити туди божеського нарду!
Дівчата поскидали плащі, а кухар та кількох невільників стали під їх доглядом ладити все потрібне.
 — Мені бачиться, достойний Публіє, що така станиця подобає більш на заслання, а що сотник проводить у ній, то це доказ, що ніхто інший не бажав жити роками оддалік від городських гараздів, хоч би це мали бути злиденні вжитки На-поки чи Паролісу...
Останні слова зачув уже трибун Люцій, який саме входив у кімнату.
 — На Орфея! Не надійтеся, достойні, у Паролісі ніяких вжитків. Там тільки військовий обоз та декілька дурисвітів-кавпонів, які продають сирійський квас із медом замість фалерну, смерекову живицю замість ладану чи амбри, а кізлом вонючі обійми гетських повій за ціну сирійських глотисток.
 — Відверніть, боги, ворожбу! — жахнувся квестор.
 — Це не ворожба, це правда. На Юпітера!
 — В кожному разі я сам подбаю змінити це на краще...
Тут вмішався Глабріо.
 — Нічого не вдієш, достойний, раз у тебе в кождій кімнаті таке чудо!
Легат вказав головою на палаючий на величезному комині огонь та на гурток слуг, які поралися біля нього.
 — У сонячній Сицилії Вулкан скував би при такому огневі перунову стрілу, а ми тільки що зубами не дзвонимо. Це край Борея, Публіє, а не гай антіохійської Дафни!
Між тим Хлое підійшла до квеСтора й поклонилася.
 — Перейдіть на той бік, достойні! Евламп заставив уже для вас стіл.
 — Сіра! Сіра! Де Сіра? — засуєтився Буфо, повертаючи на всі боки свою голову на короткій грубій шиї. — В моїх роках...
 — Я ось тут, доміне, вже з водою! — почувся пестливий голос стрункої кароокої сирійки.
 — Так ходім!
Пройшли крізь освітлені смоляними скіпками сіни у другу кімнату, зовсім схожу на першу, тільки що тут перед піччю стояв низький стіл, а на ньому три срібні тарілки, ложки та чарки, повні вина з медом. Сам стіл застелено скатертю, а довкола були широкі, низькі лежанки, вистелені вовняними ліжниками. На чималому срібному підносі лежали варені яйця, хліб, оливки та інші страви, якими звичайно починалася вечеря.
Сіра подала їм літеплу воду, пахучу нардом, а при виді темнавої шкіри її тіла зі золотавим відтінком ураз палкому Люцієві приверзлися лаври і гранати...
Давно це було! Зверх десяти літ минуло, як він був там... біля партійської стіни... Тихо булькотіла вода у водоємі його кватири. Над водоемом нахилялася кам’яна німфа, а в затишші розкішного антіохінського атрію не було нікого, тільки він... і вона! Та не з каменю була вона, а з теплого, пружистого, пахучого тіла, крізь яке огнем пропливала кров... І — на білі коліна Кіпріди! Саме така погана, груба, черевата тварюка — купець Хтоній був її власником... Не довго радів молодий вояк обіймами красуні... Вона щезла одної днини, й він дізнався, що купець, підглянувши їхні пестощі, продав її манганам. Він мало не збожеволів із жалю за любкою, та дарма! Його вислали на Дунай, і не було вже в нього часу пожуритися долею цієї чарівної поклонниці Адона.
Одним мигом, пролетіла ця хмарка спомину, й рівночасно очі трибуна бачили, як Буфо обтирає вогкі пальці об туніку дівчини на грудях... Хвилею вдарила кров до голови дівчини, якої зір зустрів у цю мить погляд трибуна: така страшна мука, така страсть, така лють змалювалася в ньому. Так глядить тільки любов, коли народжується... Аж досі дотик противних, розпухлих, вогких та холодних рук квестора був їй зовсім байдужий, наче дотик якого мертвого предмета. В цю мить вона зрозуміла відразу всю його огиду та ввесь безмір кривди, яку робить дівчині неволя...
Весняні води, весняне небо, весняне почування, Адон будиться, на верхах горять огні поклонників весни. Вся природа єднається у безтямі безшабашного зриву любовної пристрасти, груди пучнявіють і самі підсуваються під уста коханця уста, наче спілий гранат, відхиляються, і. з-поза них поблискують жемчуги зубів... Ох, не раз спливуть вони кров’ю з його уст... цього вибраного, сильного, молодого, цвітучого, наче лотос на водоємі, палкого, наче ця кипарисова гілка на жертівнику Кибелі... А в неї?? Маленькі каправі сліпаки облесно глядять на луки її божеських брів, на ахати її очей, на карніоль уст... Обвислі щелепи майдаються по боках ослизлого, беззубого рота, а губчаста жаб’яча лаба простягається за нею й хапає її зимними пальцями. «Здійми туніку! — хрипить приказ. — Лягай ось тут, рабине!...» А тоді сонце відвертається від такого виду й місяць ховається за хмарку. Тільки відьми й опирі радіють затратою золотих розкішних чарів Астарти й Адона у багні життя... 
Трибун поблід та прикусив уста, дивлячися на Буфона та його чудову невільницю. Аж ось вона з черги підійшла до нього. Один погляд впевнив його, що легат і квестор караб-каються саме на лежанки, і нагло з уст зірвалися йому слова пристрасного шепоту:
 — Сіро, якщо в небі є хоч один бог, а на землі хоч один меч, ти мусиш піти зі мною! Я не стерплю, не знесу цього...
Захлиснувся, почервонів і змовк. Дівчина підняла на нього очі напів з острахом, напів із зачудуванням.
 — Як прикажеш, пане! — відповідала, подаючи рушник. Насилу опанував себе трибун і, бачачи, що Буфо глядить на нього, пильно став витирати зовсім сухі вже руки.
Сіра віддала мидницю рабові, й сама стала заходитися біля мішання вина з водою у кратері. Одна Хлое завважила гру лиць у нього та товаришки й усміхнулася злегка. Опісля нахилилася над столом, підсовуючи страву легатові, й перевернула сільничку.
Легат закричав, замахав руками квестор.
 — Di, avertite omen!1 — удруге вже сьогодні повторив черевань, а Хлое взяла дрібку з розсипаної соли й кинула через ліве рам’я. Все те дало Люціеві Сульпіцієві спромогу сказати ще дещо дівчині. Він крадьки взяв її довгаву теплу, м’яку рученьку і стиснув сильно-сильно, аж дівчина похилилася над ним, а запах її тіла обдав його солодким леготом Пафосу.
 — Це не відповідь, Сіро, — шептав пристрасно, — я ба-
Боги, відверніть лихо!
жаю узяти тебе за твоєю волею, не тільки за моєю, для щастя нас обоїх! Хочеш? Скажи!
 — Ох, хочу! — почулося слівце, тихе, мов мрія, і трибун пустив руку дівчини.
Він віддихав глибоко, наче після великого труду. Кров стукала йому у висках, руки тремтіли. Дівчина сіла на пеньок біля амфори й похилилася до землі всім тілом, наче гляділа чогось на холодній глиняній долівці.
Вечеря пішла своїм ходом. Після перекуски прийшли риби, опісля кізля, вкінці коржики з медом, маком та цинамоном, спечені ще в Напоці про запас. Вино лилося щедро у кубки, і легат та Буфо не щадили собі його. Один трибун не пив, бач, він і так, наче п’яний, водив очима за дівчиною, а й вона тільки від часу до часу кидала йому ніжні погляди. Не вперше то її принада вчарувала юнака, та вперше бачила зрілого чоловіка, який добивався в неї не так самої розкоші, як її ласки, почування, любови, її згоди на спільність любовних захватів. І ось вона чула, як живіше кружляє в неї кров, а весняний подих Адона вселюється в її груди.
 — Шкода, що нас тільки трьох! — закректав вкінці Буфо, коли Хлое зняла останки вечері зі стола й понесла їх до другої кімнати. — Треба було конче попрохати хоч би двох-трьох центуріонів, а тут просив я одного, та й той не прийшов. Дивні тут порядки. У Римі то й не обженешся від нахлібників, а тут нема з ким випити лишню чарку!
 — Вибачайте, достойні, жовнірові! — пояснив Сульпіцій. — У нього діло за ділом гонить. Я сам не дозволив йому пиячити. Хтось мусить пильнувати ладу у стайиці, раз у ній більше тисячі чужинців.
 — Навіщо тобі, друже, центуріонів? — питав легат. — У них не найдеш міської чемности римських «тіней», а своє вино, не бійся, вип’єш ще до найближчої присилки!
 — Не бійся, любий Атіліє! — потішав квестор легата. — Моя в цьому голова, щоб свіже вино, олива, м’ясо, риба та хліб були завсіди у всіх кавпонів нової оселі. ї певно, буде там усього добра більш, ніж у Паролісі, бо й я буду там.
 — Це ще не знати! — відповів легат. — Все те залежатиме від моїх переговорів з астінгами.
 — Ох, я не сумніваюся, що такий визначний статист, як Квінт Атілій Глябріо, доведе їх до бажаного висліду! — усміхнувся квестор. — Він винен це свойому приятелеві Буфонові, державі, імператорові, сам собі...
А по хвилі, підтягнувши вилинялі брови, підняв горі короткий грубий палець і докинув із притиском:
 — Всі надіються, що легат розгляне як слід прохання астінгів про прийняття їх у склад Римської держави і подбає
про те, щоб це сталося або щоб їх покорено зброєю та щоб вони могли стати опорою майбутньої копальні. Ти, трибуне, поможеш йому в праці, а в разі чого ти, а не хто інший, відповідаєш за успіх збройної розправи з непокірними варварами. Тому, ще раз кажу, шкода, що нема з нами сотників. Вони не раз знають чимало подробиць, яких не знають вищі офіцери. Вони живуть з мужвою, серед якої чимало варварів, і чують речі, про які й не снилося легатам. Сульпіціє, ти одержиш від мене гроші на страву й вино, щоб не бракло тобі ніколи ключа до розв’язання опірних язиків...
Буфо замовк і, перевівши дух, глядів по приявних своїми маленькими очима, наче стежив за вражінням своїх слів. Легат відсунув чарку і раз у раз підносив до носа руки, пахучі фіалковою есенцією, — видко, щось розмірковував чи придумував. Трибун не пив теж, тільки усміхався, видко, збентежений дещо, наче розкішник-ласун, який почує, що його вчорашній товариш гулянки помер уночі від нестравносте.
 — Відкіля ж це взялося, достойний квесторе, — спитав по хвилі, — що саме у цих горах поза лімесом має повстати копальня? Чи нема інших місць у Іспанії, Іллірії, Азії, у Понті, Африці або хоч би й біля Сармісегетузи чи Напоки? Це краї замирені, спокійні, про робітників та поживу легко, а тут чую, що я маю дати, обезпеку майбутній колонії. Чи це не надто велика відповідальність для мене? Що ж вдію я сам-один з одною когортою, оточений варварами звідусіль? Бастарни — народ хоробрий, повний войовничого духу, напасний та бутний, як усі германці. Дакійці теж непевні, а від часів Траяна невиселені селища зароїлися знову від озброєних головорізів. Під час походу бачив я у придорожніх смереках та кущах сотки голів...
 — Забуваєш про астінгів, які мають стати нашим союзником, — завважив квестор. — Якщо зумієш позискати собі їх послух, то сила твоя буде вдесятеро більша, а відповідальність стане тільки джерелом відзначень та нагород. Не забудь також, що частина доходу з копальні належиться по закону тобі. Якщо ласкавою буде тобі Фортуна, якщо в рокову хвилю не заведе тебе Марс, то широкою річкою попливуть у твої скрині багатства й достатки, дари Плутоса. Зрештою, яке тобі діло до прйказів імператора?
 — Правду кажеш, достойний квесторе, не моя це справа на генія Сульпіціїв, я й не питав би про це, та, бачиш, переді мною легат і квестор, обидва вищі ступенем за мене, і на їх рахунок підуть усі заслуги моєї когорти, всі премії й відзначення, а я дістану хіба медаль, хутір біля Сармісегетузи, пару волів, скільки там мішків зерна, калитку сестерціїв та дві дівки. Ха-ха! Відправа трибуна! Та, бачите, я з Риму прибув
і багато дечого навчився на торжищі, де торгують життям, честю й золотом. Мене не підведе ні легат, ні квестор, ні навіть консул. Наші боги обсіли були колись Капіталь, та зараз вони десь на Олімпі чи в підземеллі, або, як учать наші філософи, їх не було, нема й не буде. Є тільки риторичні фігури. Імператор на Дунаї, у Карнунті чи Віндобоні, а в дорозі поміж філософією і риторичною фігурою пропаде справжня заслуга, нічим пискоглід у череві Апіція. Тому знайте, що я обмежуся виключно до сповнювання приказів, та за їх видавання не відповідаю зовсім. Хочете — добре! Не хочете — ще краще! Трибунів у імперії є тисячі!..
Сульпіцій аж задихнувся від схвилювання; його лице горіло рум’янцем, очі палали. Легат прикусив губи, квестор приблід і простягнув руку за чаркою. Враз замовкли всі три, й тільки шум води у шипоті наповняв кімнату музикою, весняним зривом розбурханого живла. Десь від брами табору почувся поклик: «Чува-а-ай!» По черзі відгукувалися вартові, а цей, що стояв біля хати, вдарив тільки списоїм об щит, щоб криком не перепинювати розмови старшин. Тихий цей згук заставив квестора підняти голову.
 — Радо вволив би я твоє бажання, друже Сульпіціє, та приказ є виразний. Сам імператор бажає собі, щоб ти, а не хто інший, проводив когортою і прийняв за цей провід повну відповідальність. Я гадав досі, що ти, як вірний слуга цезаря, послухаєшся приказу. Показується, одначе, що так не є...
 — Розуміється, що ні! Недаром «порадили» мені прибічники імператора покинути Рим. У мене є завсіди вільна, независима думка й невтишене бажання пізнати причину всього, із чим стрічаюся в житті.
 — Апартус та й годі! — вмішався легат із приязним усміхом.
Та квестор зморщив чоло й нетерпляче затарабанив пальцями по столі.
 — Подай ще вина, Хлое! — приказав, а сам повернувся просто до трибуна. — Перш усього не гадай, що сидітимеш у Паролісі чи в околиці. Станиця, яку маємо побудувати, лежить далеко в гетських горах, між бастарнами та дакійця-ми, десь біля джерел Пірету. Отам є багаті поклади золота, не знані ще нікому, про які дізнався імператор з рисунка вмираючого кавпона. Цей рисунок закупив цезар від сина помершого й вислав знаючих людей, які провірили правдивість рисунка. Показалося, що справді в піску потоків та в скелях цієї околиці є чимало золота, але добути його годі окремим рудокопам чи підприємцям. Довкола, бач, сидять дакійські чи бастарненські племена, дикі та войовничі, ласі на золото та не свідомі своїх скарбів. Словом, треба там війська, і щойно під його охороною може повстати копальня. Отож імператор придумав і рішив ось що. легат Атілій поїде до Тсіудагата, короля астінгів, який осів біля джерел Шумної Ріки [Черемош. — Авт.], що пливе до Пірету. Це страшно дикі, недоступні гори, з яких, зрештою, випливає й наша Тисія, тільки що вона пливе по цьому боці гір. Тсіудагат, король астінгів, бажає перейти на цей бік лімесу, а легат має перевірити, чи й оскільки це можливе і вказане, чи з астінгів буде відповідна залога на границі або чи можна надіятися з них добрих колонів. Легат, очевидно, прийме їх і кине на тракійських дакійців чи там геть, а за цей час я збудую оселю й пущу в рух копальню. Ти, Люціє, маєш проводити буцімто тільки над прибічним відділом легата й оберігати хід переговорів, та на ділі не допустиш гетських головорізів до оселі, аж до вибуху боротьби між ними й астінгами. В разі чого поможеш тому, хто буде проявляти більшу силу. Тому-то ти маєш зовсім самостійно повертатися між гетами та астінгами, й, оскільки вдасться це тобі, нагорода буде велика. Оскільки ні, то твої вчинки підуть на твій-таки рахунок і тебе замінять кимось іншим. Ти тільки трибун, і задля твоїх помилок війни не буде. Розумно? Будь я або легат начальником війська, то всяка з нашого боку нанесена образа чи недодержана обітниця викликала б війну, хто знає, чи не страшнішу маркоманської, а так твоя загибіль або побіда дасться легко переболіти чи заступити. Ми не знаємо, що діється по тому боці Карпат, скільки варварських скопищ глядить з тугою на південь, та в кождому разі легат і я, як заступники імператора, зуміємо замирити всі уми, загладити всі помилки й у кождому разі зискати на часі, якого нам потреба, щоб забезпечити собі посідання й використання бажаної околиці. Гадаю, що зрозумів мене та замисли цезаря?
Одначе Сульпіцій уже не слухав цілої другої частини виводів Буфона. Вже з першого пояснення догадався, що він має бути тільки клином, який вбиває дроворуб у пень дерева. Він або розколе його, або сам поломиться. Осягнувши свою ціль, дроворуб кине його, а якщо ні, то витеше собі другий, третій...
 —  Добре, достойні! — сказав спокійно, сягаючи по свій шолом. — Саме це бажав я знати. Еней не блукав би був десять літ по всіх морях, якщо знав би був уперед затії безсмертних. Отак і я блукав би, певно, навмання. Та ось, знаючи, про що йде річ, радо підіймуся сповнити завдання й беру на себе відповідальність за слова та вчинки. Одначе й ви не забудьте, що в кождому разі поки що команда при мені та що я вмітиму піддержати як слід її повагу в обозі й поході. Ви, зі свойого боку, будете при цьому, коли я завтра на зборищі війська проголошу вислід сьогоднішньої розмови.
Жахнувся легат, легко почервоніли його щелепи.
 — Чи це конечне? — спитав.
 — На Юпітера, так! Військо, якому приказує двох полководців, — це не військо, а химера. Спереду це лев, іззаду змій, та в суті речі тільки привид, примара, тінь! Одна половина слухає одного, друга другого, та ніколи не збагнеш, кого саме. Ось і все. Я ділова людина. Бук центуріона, приказ трибуна, а відклик до Плутона! Verbera, crux — ultima ratio1.
Підняв руку й вийшов. Довгу хвилину обидва достойники сиділи біля столу мовчки. Буфо водив сонними очима за обома невільницями, наче вибирав, котру саме має ущасливити своєю ласкою; легат, видко, бажав щось сказати, та бачив, що його товариш нетерпляче дожидав тільки хвилі його відходу, тому встав і собі.
 — На Меркурія! Чи не надто щирий був ти, достойний Біліє, із цим трибуном?
 — А тобі яке діло? Твоє діло — астінги, моє — копальня, а всі стріли, списи, каміння, мечі, топори, всі недуги, рани та смерть — його! Заложу ся п’ять проти одного, що якщо не згине, то й цього охлапа не дістане, який йому з права належиться.
 — Я гадаю, що ні? — відповів холодно, а може, й дещо злобно легат. — Це тямучий і хоробрий чоловік, а Марк Аврелій зі справді божеським розумом вибрав саме його, людину, яка надається як не можна краще до виконання важкого завдання. Та при його заслузі зблідніємо ми обидва зовсім! Сам знаєш, що у зносинах з варварами першою рацією — меч!
 — Гм! На таке, то треба було замість переговорів почати війну й відвоювати землю, на якій лежить майбутня копальня. Правда? Ні! Атіліє, цезар не має зайвих двох легіонів на нову війну. Мізок, а не кулак мусить послужити державі.
Замовк, потім засміявся лукаво й лиснув оком на товариша.
 — Тим-то й мізки, а не кулаки згорнуть львину пайку користи. На білі коліна пафійської Венери!
Легат зрозумів його.
 — Так ти певний цього, що звалиш його перед розрахунком? — спитав. 
 — А чи знаєш ти, Атіліє, що ще перед місяцем грали ми щоднини в scriptae duodeci1 з. Коммодом? Ха-ха! А божеський Август недаром тужить за своєю Фавстиною [Жінка М. Аврелія, тоді вже не жила. — Авт.].
III
Як тільки трибун вййшов з кватири квестора, обхопив його порив холодного, вогкого вітру. Він загорнувся цупко у своє сагум3 і, похиливши голову, швидкою ходою подався у вартівню. А видко було її знаменито завдяки ватрам, які горіли то тут, то там на всьому просторі станиці. З палаток, у яких спочивали вояки, залітав голосний хропіт втомленої мужви; малі ватерки, при яких варили були вечерю, попригасали, і тільки гризький дим звівав вітер, наче опари' на торфовищах далекої Британії.
Тисячні думки, спогади й почування налягали на душу Сульпіція. Він ні разу не сумнівався, що справді сам цезар придумав йому його теперішнє завдання. Проти своєї звички володар, який не вмів як слід оцінити навіть своєї власної жінки чи сина та ввесь вік помилявся у доборі людей, на цей раз вибрав добре. Копальню повірив хитрому-прехитрому квесторові, посольство — досвідному у зносинах з германцями легатові, а провід над військом — йому! Одначе трибун розумів і те, що ті обидва на випадок невдачі скинуть відповідальність на нього, і його голова заплатить за їх дві. Правда, Марк Аврелій нерадо карав смертю людей, та є на світі кари, гірші смерти... Але чи ж мусить бути невдача? Ану ж пощастить їм, він сам загорне бариш з копальні і відновить блиск своєї фамілії, відчинить ворота величної інсули на Есквіліні й перенесе через поріг суджену...
Та цей спогад не усміхнувся до нього. Він реготався голосом Клітії, його першої і єдиної жінки. Чудове біле личко кривилося у противному реготі, аж трибун спинився на ходу й потер чоло рукою. Ха-ха-ха! Маєтки, обнови, будівлі, статуї, картини, пахощі, вина, співаки, танечниці, флейтистки, приятелі, кости, грища, багряні одяги, золотисті тканини, цвіти та невидані, нечувані страви... А там... Із кривавої брані вертає він ось, наче цей птах з вирію до гніздечка, і глядить, і дивиться, і бачить... Чудове біле личко віднаходиться — у люпанарі, гнучка струнка постать в’ється в обіймах легіонера чи моряка, на круглих пружистнх грудях синяки від заскорузлых пальців осляра із Субури і противна, нудка воня властива норам нечуваної розпусти вічного міста... Ах! Зуби скрегочуть на цей спогад, кулаки стискаються на цей огидний спогад, як тоді... Мессаліна!
Кривава плахта прислонила зір Сульпіція. Ні! Нізащо в світі не верне він туди, де його приятель — філософ Діомед — усміхнувся тільки на його вибух.
«Ти, Сульпіціє, просто Абдеріт! — сказав. — Невже ж волів би ти, щоб вона отруїла була тебе, як Агамемнона Клітем-нестра, або, що гірше, обвинила тебе про образу імператора? Це ж був собі тільки звичайний ухил жінки в напрямку її первісної вдачі. Ти обдав її блеском, багатством, любов’ю, а їй забаглося воні поту заялозених, немитих тіл, синців та укусів роззвіреного самця. «Гони природу вилами, та вона заодно вертати буде назад!» Сенека, бачиш, був великий чоловік! А ти зараз за ніж! Попоров бідну жінку гірш заздрісного рибалки з Остії, якому жінка скочила через пліт з диспензатором грецького доробкевича із Затибря. Хіба ж не було в Римі інших жінок? Ха-ха! Тепер плати, друже, а сам щезай з очей, бо у свояків твоєї жінки довгі руки!..»
Опустіла інсула Сульпіція, а в його серці звила собі кубло гадюка! Ні, ні й ще раз ні! Не верне він уже ніколи туди, де таке діється. Далеко десь у Кілікії чи Сирії над вічно шумним морем збудує собі хатчину і заживе краще Горація, оддалік від буденної сутолоки...
І ось, саме коли трибун доходив до воріт вартівні, в його уяві, наче падаюча зірка, промайнула картинка. Удруге спинився, щоб схопити химерну мрію, далекий спогад того, що бачив уже раз там, далеко у царстві Протея: у морі чистого, блискучого, на обрії грайливого сафіру вершиться ніби піраміда із смарагдів — одна, за нею друга, а десь далеко на круговиді — третя. Це цвітучі колись, а тепер запустілі острови Архіпелагу. П’ять-десять убогих рибальських хат на стрімкому березі, два-три човни, гурток брудних, та чудово гарних, чорнявих, карооких дітей — ось і все... Зелений прочитан оповив звалища стовпів та руїн святинь або палат колишніх власників. Буйно розростаються здичілі оливники та запущені винниці, а противна німиця — туга, дорідна, виростає з купини дрібного румовища. Оттут, де гостювали колись у храмі олімпійці, тепер знову бог давніх часів, Сатир, виставляє з-поза кущів своє хитре-прехитре бородате обличчя та згуком сопілки надить голу німфу до нестримного, від прасотворіння законом освяченого безстиду природи... Ох, чому ж не уявив він собі цієї картини тоді, коли його раби тягли Клітію з люпанару?
Надавив двері й рішучим кроком увійшов у вартівню. Стрінуло його лагідне, мигтяче світло огню, який горів на величезному комині. Біля комина сидів Марк Лігарій — одинокий. Ні одного із центуріонів не було біля нього. У мідяному казані кипіло вино з корінням, а запашна пара наповняла тепле та душне повітря в кімнаті. Крім вояцьких лежанок, лав та од-ставників на списи, не було тут ніякої іншої обстановки. Тільки біля огню, де сидів центуріон, стояла мала лавочка, трохи вища від лав та лежанок, а на ній два срібні кубки.
 — Так швидко вертаєш, трибуне? — усміхнувся Лігарій. — Невже ж пир уже скінчився?
 — Для мене — так. Бакх не оповив моєї голови вінцем, бо ціла зграя інших богів наклала туди своїх дарів: і Марк, і Венус, і Меркурій, і Ате та Фурії, ха-ха!
 — Не високо, бачу, ціниш богів! — сказав центуріон. — Якби ти так довго напокутувався сотником у Дакії, як я, то...
 — То що?
 — То не цінив би їх і стільки! Егеу! Було так у нас кілька звеличників Мітри, були й християни, але й одні і другі не дають людині цього, що найцінніше, — справедливости! Вони тільки обіцюють їм у майбутньому, а я не вірю вже в обіцянки навіть богів, не то людей, та ще й жреців. От випиймо чарку вина, яке вміє приладити тільки один Марк Лігарій на ввесь північнодакійський лімес. Хай зглянеться на нас геній Суль-піціїв! Евое!
Вилив у попіл кілька краплин із чарки й покушав напитку. Трибун аж язиком ляснув, так дуже засмакувало йому вино.
 — Евое! — закликай і собі. — Вільно тобі не вірити в богів, та всякий тямучий мусить вірити в генія людини, доброго чи злого, розумного чи нерозумного, великого чи малого. Твоє вино, Марку, краще за нектар...
 — Якого, зрештою, й ніхто не бачив і не кушав. Дешевеньке порівняння!
 — Але влучне!
 — Так то так!. — наздоганяв хід своїх думок сотник. — Це справді й єдина користь із релігії, що вона дає розмовцеві безліч риторичних фігур.
 — Може бути, але вони не дуже складно звучать в устах вояка...
 — Ти хотів сказати — центуріона-сотника, який служить за гріш, та, щойно дійшовши до першого списа1, має сяке-таке значіння... Ха-ха-ха! П’ятдесят дев’ять смертей лежить між «останнім гастатом» і приміпіляром, та скільки з нас дослужиться цього? А ще як згадаю, що я сенаторського роду, нащадок консулів та преторів і оце ходжу з виноградним буком, то не дивуйся, що нестає мені любови до людей та віри в богів. Саме тому прогнав я всіх підвласних у другу вежу та у вартівню над яром і жертвую тільки генієві твойого роду, а не богам... ось як!
І відразу проковтнув напиток із чарки. Трибун попивав дрібними ковтками, розкошувався корінним посмаком незнаного собі зілля і глядів у погасаючу ваіру. У кітлику булькотіло вино, й десь із-під печі обзивався цвіркун.
 — Що ти не простий деришкіра, пізнав я з першого погляду! — сказав по хвилі. — А то я не сидів би біля тебе й не пив би твого вина. І тебе, й мене, наче море моряків розбитого корабля, викинуло життя на беріг, і ми спасли з розбиття тільки душу. І я відчув, що удвох краще придумаємо шлях, на який нам завернути, щоб знову станути на кермо побідної калерни! І тому я прийшов сюди...
 — Порадитися зо мною над змістом розмови з квестором та легатом... — докінчив за нього сотник.
 — Так! Але як ти догадався цього?
 — Звичайно: ти вертав з пиру не підпитий, не об’їджений, ні веселий, із чолом, .стягнутим у брижки поважної задуми, — значить, ти прийшов, щоб передумати зо мною якесь важне питання, бо інакше був би не приходив зовсім.
 — А може, я тільки залюблений, Марку? — усміхнувся трибун. — Тоді теж морщаться брови, з натугою працює думка, а людина зривається до чину...
 — Залюблений ніколи не шукає товариства і сумує або радіє без приводу. А в тебе не видко ні цього, ні того; що більше — ти шукаєш навіть товариша. Що ж? Я ждав тебе! В мене теж найдеться діло, хоч я волів би проміняти твою галеру на хребет гірської коняки. Ніч довга, а втомитися, правду кажучи, не було чим. Завтра теж пошкандибаємо за військом і обозами нога за ногою. Данійці, що живуть довкола, давно замирені і не мріють навіть про напад. Будете йти черепашиним ходом і дріматимете на конях.
 — Правда, на Юпітера! Отож послухай! Я дечого тут не розумію. Ти давно тут?
 — Від п’ятнадцяти літ!
 — То ти будеш знати, чому імператор та його урядовці так дуже шукають за золотом навіть у варварських землях! Невже немає доволі своїх? Імперія велика, всюди царює мир, римський мир! Навіщо ж загортати нові землі, коли й так уже божеський Траян забрав їх забагато? Адже ж це ясно, що за копальнею прийде колонія, опісля ворохобна варварів, війна й укінці нова займанщина. І знову старий Термінує буде
мусіти з-під далекого Капітолію тягнути за собою нові граничні стовпи. Пробі! Небаром і дерева на них нестане в Італії. Ти тут живеш на лімесі золотодайного краю, віл довгого часу шукають тут рудокопи золота і навіть добувають його...
Злобно засміявся сотник:
 — Цей твій Термінує від часів Траяна возить уже тільки порохно! — докинув.
 — Правда! — згодився трибун. — Не ті тепер стовпи, які вбивав Август, Веспазіан, Траян. Та все-таки я не розумію...
 — Ти знову про золото? Добре! Це не є для нікого тайною, тільки ніхто не збагнув її причини. Так, трибуне! В римській Дакії воно ще є, але його вже дуже мало, та, видко, нема його й деінде, коли скарб бідніє з року на рік. Золота нема! Це правда, а воно мусить бути, хоч би за ціну війни. Тільки там, де добувають його, видко наглядно упадок, розпад, загладу!
 — Як-то? — зачудувався трибун.
 — А ось як! — Лігарій видобув із-за пояса калитку й висипав з неї на стілець кільканадцять динарів та ще й платнику, в якій був рулон таких самих монет. — Бачиш ці динари у платині? Це давні динари Августа й Тіберія, а оці — це теперішні. Знаєш хіба, що ці давні удвоє вартніші, ніж нові...
 — Ба, це й мала дитина знає!
 — Добре, але чи подумав ти, що це значить?
 — Розуміється. Тут більше міди, а тим більше срібла!
 — Ага! Чого ж це так?
Із зачудуванням глянув трибун на Лігарія. В його голові завітала думка, що, може, центуріон у самоті дакійських безвістей таки дещо й здичавів.
 — На Меркурія і Мінерву, не знаю! — хитнув плечима.
 — Ха-ха-ха! Бачу в твоїх очах, трибуне, сумнів щодо моїх глуздів, та ось я докажу тобі, що вони в ладі, як нічні варти у станиці. Давні гроші цінніші, бо в них більше срібла та золота, нові мають його щораз менше. Наш гріш нидіє, марніє, гине! У нас нема вже копалень, що їх мала республіка. А вони були ще за Цезаря, Августа, Тіберія, Нерона. Нема вже й по святинях цих скарбів, які в ріжних часах забирали проконсули, претори чи імператори. І ось один старий, ще траянівський центуріон, що жив перед десяти роками в Сармісегетузі, розказував, що за гріш, який побираємо тепер як плату, він жив краще розбагатілого кавпона у провінціальному городі. Було вино, м’ясо, олива, коні, корови, безроги, можна було навіть удержати жінку, виховати сина, вивінувати дочку. А що тепер? Вояків, яким давно належиться відправа, держать під знаками, хоча у них немає вже ні сили, ні відваги, ні охоти до важкої служби. Бач, відправа коштує гроші, а грошей нема! Вже не раз бунтувалися легіони, тому-то й імператори стали перечеканювати кращі гроші на гірші, щоби мати їх більше. Та це тільки хвилева поміч, бо за гірший гріш купиш менше, ніж за добрий, і стара нужда швидко вилізе знову, тільки вже не в десятках, але в сотках, не в сотках, тільки в тисячах, а то й у міліонах динарів. Це не дрібниця, Сульпіціє, це страшне, це просто ніж на горлі імператора, це таран, вимірений у римський світ! Так, трибуне, правди не скриєш. Копальні вичерпані, давне золото і срібло розповзається під руками, а нових джерел нема. Вже тепер дають ветеранам замість грошей худобу та невільниць, а що буде, як те саме треба буде зробити з військом під прапорами? Легіон розповзеться теж, вояк переміниться в колона, батька родини, хлібороба, пастуха, купця, а провінції заллє море варварів...
Центуріон перевів дух і потер чоло рукою. Його очі блестіли, наче справді цих кілька чарок ударило йому до голови. Після хвилини слова поплили далі гладко й невпинно:
 — Виросли ми, наче ці грибі, по розпаді та гнилі інших держав, сіяли ми і сіємо незгоду, роздор; хитрощами, підступом, насиллям' поширювали ми владу від Євфрату по стовпи Геркула, по мрячну Британію, по тьмаву Тулє, та ось приходить черга й на нас. Щезла правда, справедливість, чеснота, на яких колись будували державу, — залила нас гниль зіпсуття... Грізна Немезіс давно вже підняла на наші голови меч. Сточила гриб хробачня, він ось-ось упаде, під’їдений ними, та розсиплеться порохном, а нова, сильніша рістня закоріниться на його місці!..
 — Di avertite omen! — закликав мимохіть трибун. — До чого ж ти те все?
 — До чого? До того, що я ненавиджу цей лад, з якого виріс, ненавиджу цю державу рабів, визволенців і галапасів та зітхаю тільки до тих сірих мас варварів, які знищать кубло проступку й погані та скажуть усім, хто переживе цей кривавий бурун: «Анумо, покажіть, що зможете, зумієте, чого довершите власною первісною силою, без допомоги рабів та злиденних наймитів! У цьому-то покажеться стійність людини! Покажіть її, а ні, то припадайте, мов хробаки під обутою стопою легіонера!»
Настала довша мовчанка. З подивом глядів трибун на сотника. Звідкіля в нього це знаття? Яким шляхом прийшло йому розуміння справ, що ними навіть він, трибун, не займався ніколи? І, правду кажучи, чим більше вглиблювався в думки Лігарія, тим ясніше вичував у них правду, невблаганну, неминучу, страшну правду. Вже опустила руки Клото, золота нитка життя не снується вже з божеського веретена, а по лиці другої Парки пливуть уже сльози жіночої безнадійносте. А Ляхезіс! Даром берешся цвітами чи піснею відвернути увагу третьої посестри від чорних, важких ножиць. Наче лице сфінкса, кам’яне та грізне, з темряви у кривавому відблиску огнів Плутона виринає обличчя погубної Атротос, а ножі великих ножиць розгортаються, ніби клюв крука... Шах, шах! — клацнуть вони, й усе, що золотою парчею вистелює береги Середземного моря, закрутиться у страшному вирі воєнної хуртовини й пропаде в огні, димі, крови, у стогонах, зойках та судорогах конання... Сумно всміхнеться Киото й запряде знову. Та ця пряжа — не буде це вже нитка Римської імперії...
Із задуми вирвав його глибокий голос товариша.
 — Чого сумуєш, Сульпіціє? — питається Лігарій. — Не наша це справа. Не ми довели сліпця на край пропасти, не нам його й рятувати.
Хай пропадає лад, у якому немає місця для нас! Ми безсилі, без ваги та значіння й тільки тому бачимо це, чого не бачать інші. Коли б ми були на місці імператора та його дорадників, ми навіть не слухали б осторог, сміялися б з лихої ворожби і... шукали б злиденного золота навіть поза межами імперії... Вибач мені, що так згаку вибалакав я все, чим накипіло серце від двадцяти літ, тобто відколи останні динари з продажу невільників помандрували до кишені римських лихварів за довги батька. Від двадцяти літ сиджу в Паннонії чи в Дакії, то знову ходжу з військом на партів; бачив я Азію, Сирію, Грецію, раз навіть Британію і — на Плутона! — моя нога не стане більше у городах півдня!
 — Звідкіля ж така ненависть, Лігаріє? Це ж усе-таки батьківщина, до якої виривається душа кождої людини.
 — Моя батьківщина — тут! Вона пригорнула мене до свойого тугого, широкого лона, коли прогнала мене давня. Від ненависти сильнішою буває любов...
 — А! — закликав трибун і вдарив себе рукою по чолі. — Який-бо я недогадливий! Я й сам мрію про втечу зі служби, та Моя дівчина — невільницею іншого...
 — Ох, ти не зрозумів мене, трибуне! Не любов до жінки велить мені тікати з-під орлів Роми, ні ненависть, ні жаль до жінки не проганяють мене у безвісти Карпат, але любов життя, яке одно тривке у світі і яке так легкодушно відкидаєте ви, володарі світа, при першій з краю нагоді. Живі люди родяться, трибуне, і де б вони й не були, скрізь фатум гонить їх до чину, насилує їх уми творчими замислами, робить їх полководцями, володарями, поетами. І ось упродовж усієї першої половини життя розбивалося моє змагання об упір Фортуни, хитрощі Меркурія, звідність розпусної римської
Венери, а то й об буденний правильник військової служби. Та як тільки відвернувся я від заклятого кола цих перешкод, враз побачив я перед собою інший світ, де стелиться шлях діловитій людині навіть до королівського престолу. Отам над синім морем чорна пошесть пориває тисячі й вилюднює цілі краї! Ще гірше нищить їх скарб цезаря, а найбільш — невільництво та міські «пролетарі!», які вимирають самі й не лишають після себе нащадків. Пустіють села, провінції, краї, розростаються городи, наче ті орли, тучені кров’ю Прометея. І Прометей умирає від цього. Старіється кров народів, прикутому до Кавказу героєві вже запалює смолоскип геній смерти. Ось чому кинувся я в обійми варварського, здорового світу, світу почувань та діл, — не пустих фраз та меж, покладених усякому сильнішому зривові. Тут швидко на ватрі життя накипають нові покоління, рояться людьми, більшають оселі, села, селища, а надмір переливається через край посуди, підіймається щораз то вище, доки не вдарить об порохнявий лімес хвилею заглади. А тоді я або мої нащадки хочемо бути на гриві цієї хвилі, щоб у нашій тямці та пам’яти заціліло хоч те із старого, пропащого світу, що в ньому було добре. Така-то моя любов, Сульпіціє, любов до нового світу, що я його пізнав. Признаюся, правда, й до тієї другої, про яку ти думав, та вона — тільки одна цвітка у багатому цвітнику мойого майбутнього життя...
Замовк Лігарій, а в казані показалося дно. Сотник приставив його знову до огню, налив ущерть та досипав зілля. Потім поклав перед гостем сухий козячий сир та вуджене м’ясо, й обидва почали їсти. Під час цього трибун розказав Лігарієві докладно розмову з квестором та легатом. Лігарій слухав уважно оповідання, розпитував про це й те, вкінці простяг руку до трибуна.
 — Присягни, що скажеш правду на моє питання та що нікому в світі, навіть на муках, не зрадиш моїх замислів.
 — Присягну на те друге, якщо почую питання! — відповів по хвилині надуми трибун.
 — Добре! Скажи, чи не ця дівчина квестора захопила тебе своєю принадою?
 — На круглі груди Кіпріди, так!
 — Моя таємниця в’яжеться тісно з твоєю любов’ю...
 — Клянуся тобі на генія Сульпіціїв! Підняв руку догори й похилив голову.
 — Значить, ти готов пожертвувати всім, щоб її добути? — питав далі Лігарій.
 — На Юпітера — так!
 — То купи її!
 — Ба, старий розпусник не продасть! Він, видко, довго
шукав за нею по базарах і, коли купив, не продасть її нікому, хоч і який ласий на гроші. Він так водить очима за нею, а з беззубого рота тече йому слина на заялозену туніку. Він багата людина, його баришем не знадиш.
 — То візьми її збройною рукою!
 — Не можу! Я ж саме маю пильнувати, щоб на копальні нікому й волос не впав з голови. За мною стежить тисяча очей!
 — Коли так, то послухай! Якраз у тому місці, де має бути ваша копальня, стикаються зі собою займанщини бастарнів і астінгів з краєм гетів. Над цими гетами верховодить жінка, остання з роду короля Дацебала. Вона цвіт усіх жінок усіх часів і народів, Семіраміс, Клеопатра, Туснельда чи Зенобія. З нею зустрівся я під час прогулянки ваших рудокопів, які під моєю опікою провірювали положення золотодайнйх околиць. Вона і я — приятелі. Ми відразу знайшли одне одного, наче Сатир та Німфа біля лісного джерела, і вона сама дала мені свою любов і взяла мою. Її ратище й мій меч лежали одно біля другого у траві, сну нашого беріг сам Пан, а його семикратна сопілка колихала, нас до сну літеплим леготом короткої літньої ночі. Коли ж уранці збудило нас сонце, вона заспівала, наче птах у гіллі, засміялася радісно, весело, безжурно, мов дитина, і сказала: «Дурні-бо ви, римляни, дурні й нахабні! У мойого прадіда більше було золота, ніж буде коли-небудь у вашій копальні, тільки ви не вміли знайти його! Ви раділи, коли князі дакійців сіли біля казана з отрутою і, приливаючи один до одного, пили її, наче вино. Вони вмирали, разом з ними вмирала й таємниця їх скарбів, та ви гавилися тільки на них. І ось узяли ви землю, з якої нема вам ніякого хісна, та даром питали про золото. Забули ви, що й найбільше тямучий чоловік вибалакає добровільно... вибранці своєї любови таємницю, якої не вирвала б йому навіть смерть! Так ось тепер правнучка нещасного володаря пасе очі видом скарбів, за які поплили колись надаремне ріки крови! Вона дивиться на них і сміється з глупоти царів землі. Лежать багатства, вростають у вогке лоно великої Котітто, з якого вийшли колись, та не варті вони й одного твойого обійму, Марку! Як радо віддала б я їх комусь, хто прогнав би з наших гір вражих астінгів! Скажи, може, зміг би ти це вчинити?» — «Я ні! — відповів я. — І хоч би й міг, то не вчинив би цього за гроші. Мені їх не треба...» — «То йди й шукай, Марку, — сказала тоді Нізія (бо так вона називається), — йди й шукай когось, хто вчинив би це!..» Її голос звучав, наче спиж. Ніжна повійка-любовниця вмить змінилася в королеву. Ось що сказала вона мені, а кожде її слово затямив я, наче ворожбу: «Астінги — це перша ватага безкрайньої валки народів, які десь із півночі, від великого
сірого моря пливуть на південь і звуть себе гутонами чи готами. Вони тої ж породи, що бастарни, та вдачею вони схожі на маркоманів, квадів і свебів. Вони словні, хоч і хитрі, хоробрі та вірні до останнього віддиху вождям та товаришам. У бастар-нів ці прикмети затрималися вже давно. Вони наймаються за гроші та завсіди готові приєднатися до сильнішого. Тим-то й вони не ослонять нас від майбутніх ватаг, ані не поможуть нам, тільки ще самі вкажуть найкращі шляхи наїзникові. Для вбогого народу дакійців тільки одна дорога до рятунку — спинити астінгів у їх мандрівці на південь, і то так, щоб увесь похід готської юрби завернув на схід чи захід, а нас залишив, наче на забутому острові. Якщо це не вдасться, то остане там тільки боротьба, як колись, за Траяна, проти нас на півдні провінції. Ми не злякаємося. Ми вірні діти Сонця та Землі, з музикою та жартами підемо вмирати з ім’ям Котітто на устах. Вона-то зродила нас у божеському обіймі й вона прийме нас ізнову на своє лоно. Та все ж таки, якщо ти в силі, поможи мойому народові!.. За мою любов, Марку!... — «За твою любов, Нізіє, я вчиню все, що зможе тільки людина! — сказав я. — На всякий випадок клянуся тобі небом та адом, життям і смертю, мечем та щитом, що в найгіршому разі прийду вмирати разом з тобою!..» Ось так ми розійшлися, та як довго рудокопи нишпорили по вертепах за металами, сходилися ми щоднини, а навіть проводили цілі доби у розкоші, про яку й не снилося римським здохлякам та грецьким педерастам.
Тут Лігарій простягнув свою могутню постать, аж затріщали сустави, оплетені вузлами силенних м’язів, — і так кінчив:
 — Коли ми прощалися, в очах Нізії не було сліз. «Ти чоловік, Марку, — казала вона, — дебелий, сильний, розумний, і в мойому ложі є місце тільки для тебе. Я жду! До року; поки запалають на верхах огні дорічного єднання, прийди до мене!..»
Хвилину помовчав у задумі.
 — І я виглядаю, наслухаю, розпитую й дізнався вже чимало. Астінги напрошуються в імперію, й цезар має велику охоту прийняти їх, бо бажає загорнути землі гепідів та маркоманів і провести лімес верхами Карпат. Він не знає, що таке астінги, а що гірше — не знає, що гети-дакійці держать ці верхи, як держали колись їх діти, та що їх внуки бажають теж жити, — не вмирати без хісна та слави, наче мандрівні миші. Вкінці знаю, що астінгів може спинити тільки римський меч, бо вони його одного ще бояться. Інакше не просилися б до імперії, тільки йшли б пробоєм, як ідуть на гетів. Отож треба довести до того, щоб легат відмовив астінгам
прийняття хоч би всупереч наказові імператора... Це твоя справа, Сульпіціє! Тільки ти один зможеш довести до збройного спору між астінгами та римлянами і приневолити легата, щоб замкнув їм доступ до імперії. Взаміну за те даю тобі твою Сіру з більшим вантажем золота, ніж змогла б за десять літ принести тобі копальня.
Під час усього того оповідання Лігарія лице трибуна раз у раз міняло вираз і барву, й руки тремтіли, як тоді, коли нахилялася над ним дівчина.
 — Що ж, заміна добра й корисна, гідна богів! Не знати тільки, хто з нас обох є Меркурієм, а хто Аполлоном? — сказав укінці.
 — Як-то? — схвилювався Лігарій. — Невже ти підозріваєш брехню, обман або зраду?
 — На Поллюкса, ні! Тільки погадай, де ми заховаємося обидва після розгрому квестора у спричиненій нами битві? Прийдетья хіба навіки закопатися у пралісах та вертепах і виректися всього, із чим зжилося серце продовж тридцяти літ!
Марк Лігарій устав і засміявся.
 — Ха-ха! Не я стану плаката за ковбасками з курятини, кусками з вепровини, язичками соловіїв, британськими устрицями чи рижками з Норікум! Усі ті гаразди, підправлені обсленими брехнями, доносами, злодійством, обманом та дурним стремлінням до всяких безглуздих почестей, — це добре для сварливих малоазійських колтунів, всяких вонючих часником та баранячим лоєм грецьких архонтів або для італійських декуріонів. Я волію стати творцем держави хороброго люду, який крок за кроком іде відбирати свою землю, освячену кров’ю предків, загарбану злодієм, який, мимоходом кажучи, скривдив і мене! Творчий труд, месть і любов! Чи ж є що більш гідне чоловіка на всій землі!
 — Розумію тебе, Марку, розумію і навіть не докоряю тобі з приводу твоїх замислів. Поняття батьківщини загубилося в нас давно, як суто германські прикмети у бастарнів. Для одного батьківщиною — його місто, для другого — провінція, для третього — тільки його фамілія, а в нас обох з усіх цих річей немає нічого! Оставала б, може, ще традиція родів, давньої, славної бувальщини, історія... Та ось і її знівечила вже республіка, опоганили тріумвіри, а принципат потопив у калюжі гнилі, брехні, облуди! Феміда зірвала опаску з очей і позичила ваги у жидівських крамарів із Субу-ри... Та, бачиш, Сіра не стане мені Егерією, як для тебе Нізія. Вона — цвітка Сходу, ніжна, слабосила! Вона зниділа б у снігах та бездоріжжях півночі. їй треба жари сонця, літеплого моря, пахучого подиху півдня. Тому хоча я й гадаю якомога найшвидше покинути службу, то кинути імперії я не в силі. Будь у мене Сіра, я продав би останки майна й закопався б десь у Архіпелазі, щоб доживати віку на зразок Теокріта. Тільки тоді сказав би я, що дійшов до найбільшого добра, яке може дати мені життя.
Марк Лігарій засміявся напів із глумом, напів із спочуттям. Подумав хвилину.
 — А якщо я повів би справу так, щоб і ти міг осягти свою ціль, то чи пішов би ти за мною? — спитав.
 — Тілом і душею!
 — То послухай!..
Допізна вніч обговорювали обидва римляни подробиці плану, а там і полягали на лежанки спати.
IV
З натуженою увагою жовніри вислухали найближчого дня денного приказу з висоти земного насипу, який вершився посередині укріплення. Вся залога, як також два маніпули з Паролісу, переходили, силою приказу боговитого імператора, під команду трибуна Люція Сульпіція Апарта. Його мали слухати й фракійські лучники, і язиги Аригета, й легкі піхотинці, набрані з бастарнів, які стояли у Паролісі. Всього разом було дві когорти, сотня їздців та вісімсот голов союзників. Проголосивши приказ, легат вислав його осібним післанцем до Паролісу, щоб усе було готове, коли наспіє новий полководець, і сам уступив із насипу, з якого зараз почав розпоряджатися Сульпіцій. Він наказав сотникові Маркові Лігарієві з одною сотнею та всіми лучниками прилучитися до головного відділу й команду кастелю віддав другому сотникові. Вкінці видав приказ якнайшвидше збиратися в дорогу.
Вже півгодини після того вирушив Аригет з язигами. Він з ума-дива сходив, коли бачив вивищення друга, й з пересадною уклінністю прийняв його наказ. Сульпіцій посміхнувся та процідив крізь зуби:
 — Гарне зілля, правда? Цікавий ти, певно, яка буде в ньому гадюка? Не бійся, Аригете, вона вилізе в свій час...
І знову язиг не зрозумів римлянина, та зробив мудру міну й від’їхав чвалом. Потім виїхали вози, яких доволі було в станиці. На них казав трибун зложити всі клунки легіонерів, наче в обличчі ворога, щоб облегшити воякам похід, а там здвоєним кроком рушила піхота, за піхотою — квестор з таборами, вкінці — команда Марка Лігарія. Сам трибун стежив за точним виповненням усіх наказів і казав сотникам посідати на запасні коні. Вони мали підганяти таборових чурів, які не раз
спинювали швидкість походу. Коли сам трибун порівнявся з легатом, цей зачипив його.
 — Чого такий поспіх, Сульпіціє? — спитав. — Уважай, що не кождий доходить учас до ці ли, хто швидко їде. Та й не знаю, чи добре вчинив ти, ослаблюючи залогу кастелю. Гети завсіди гетами, їм вірити годі, а в разі чого — наші голови заплатять за твою необережність.
 — Не беспокійся, достойний легате, за гетів ручу тобі, хоч, на жаль, не можу ручити за успіх твойого посольства, як також за наші голови. Астінги — непевні люди. На всякий випадок кількасот чоловік більше може врятувати як уже не нас самих, то бодай копальню. А про неї ходить тут найбільше...
 — Як-то?
Це слово вийшло невиразно з відчинених обвислих уст Буфона, який чомусь-то після вчорашньої вечері лежав у своїй лектиці, наче годована безрога, і стогнав раз у раз.
 — Це ясне, достойний квесторе, — відповів трибун безжурно, помахуючи прутиком, яким підганяв коня, — нас посилають, щоб збільшити засоби цезаря в золоті, якого йому треба. Так зрозумів я ваші вчорашні слова і знаю, що воля імператора мусить сповнитися. Імперія мусить мати копальню й буде її мати без огляду на те, чи ми влаштуємо, чи, може, аж наші наслідники. Головна справа, щоб було золото, а чи легата, трибуна чи квестора вб’ють астінги чи їх вороги — дакійці, — це неважне. Тим-то і я бажаю мати на всякий випадок силу, яка могла б боронити добутого золота й життя робітників.
 — Як-то, а наші голови — нічого?
Залиті очі квестора розплющилися широко, й на обвислі щелепи стікали дві мутні краплі сліз.
 — Ех, хто власної голови не цінить, тому нелегко цінити голови інших! — відповів зневажливо трибун. — Тож хто надто цінить себе, цей хай ніколи не посвячує себе на службу державі, яка має право й може деколи зажадати від своїх слуг навіть життя.
 — Heu me miserum!1 Ти, видко, щось знаєш, Сульпіціє, кажи, може, відложимо виправу до осени, або як...
 — Приказ виданий, кости кинені! За безпеку копальні й посла відповідаю поки що я. Хочеш — приєднайся до робітників, то будеш безпечний. Якщо ні, то згадай, що всякий виковує свою власну долю!
Вдарив коня прутом і поїхав до передових відділів.
 — Здається, друже Атіліє, що не ми його, але він нас візьме під ноги! — промимрив квестор, коли «кріста» шолому трибуна заховалася за будами возів табору. — Він справді готов нас посвятити для копальні!
Легат усміхнувся глумливо. Він, як посол, знав, що безпосередня небезпека не грозить йому нізвідки, і розумів, що погроза Сульпіція відноситься виключно до квестора.
 — Ніде правди діти, — сказав, — наш трибун до речі говорить. Справді так — не інакше подумала вся наша виправа. Ми бачили в ній небезпеку тільки для нього, а він зрозумів це краще, що вона ще більш, і то у першій мірі, грозить нам. Його бариш певний і заслуга певна. Зате на випадок невдачі згинемо всі, й тоді невелика розвага для нас, що ц його зустрінемо над Стіксом у нашій останній мандрівці.
 — Значить, треба нам держатися його пояса! — нарікав квестор. — О безсмертні боги? В моїх роках, при моїй туші...
 — А ще й із фамілією... — злобно вкинув легат.
 — Іменно! — повагом підтакнув Буфо. — Моя фамілія мені конечно потрібна. В моїх роках, при моїй туші мені доконче треба вигоди, тепла, ніжности, а тут приходиться товкти собою по трущобах, вертепах, недеях і спати на голій землі з каменем під головою. Моя Хлое зів’яне. Сіра занедужає, я вмру, й моя смерть стоятиме завсіди перед вами як німе та пророчисте обвинувачення. На Плутона чи Серапіса? Всі фурії підземелля проганятимуть сон із ваших очей, що ви мене в моїх роках...
 — Так, при вашій туші — це вельми важка відповідальність.
 — І вона на ньому, на цьому синові повії з-під Великого Цирку та осляра зі Субури! — вибухнув квестор. — Дірвався влади й тепер гірш кізла у горосі показує роги мужам, яких один палець більше значить, ніж він цілий. Але пожди! Ще моє буде наверху! Старий Буфо не одному вже доїхав кінця, доправить і тобі!
Запінився черевань, заслинився, аж жалко було глядіти. Та легат знав, що своїх погроз Буфо не кидає на вітер. Це погана людина, і його незвичайно радувало, що Сульпіцій так знаменито вмів йому допекти.
 — Згадай старого Горація, достойний Біліє, — сказав, розважаючи. — Тям, щоб зберегти у скруті рівновагу духа. «Раз так, я раз сяк», — сказав мужик, втративши теркате порося. За палкі обійми гарної Сіри покутуватимеш у грязюці, а з грязюки обсушить тебе кругленька Хлое...
Черевань глянув на легата, немов хотів його пробити. Видко, догадався властивого настрою товариша, бо замовк.
Коли станули у Паролісі, першою вісткою, що її почули, були поголоски про війну гетів з астінгами у Карпатських
горах. Цю вістку подали бастарни, яких чимало було у військовій службі або що проводжали римських купців як ескорт. Всі дуже допитувалися, як поставиться до цієї війни Гай Требоній, трибун з Паролісу, одначе цей заявив, що команда перейшла в руки Люція Сульпіція Апарта й він сам є тільки начальником гарнізону без ніякого значіння. Схвильоване було також населення колонії, тобто купці, ремісники й ветерани. Лише квестор, легат та вояки, які тільки що прибули, й рудокопи прийняли новину байдуже. Квестор зайняв зараз найбільшу домівку в оселі й гадав, користаючи з війни, прожити хоч до літа у вигоді та дозвіллі й за цей час підшукати собі потрібних людей, які робили б за нього роботу, лишаючи йому користи. Опісля, коли проминули в безділлі два тижні, Буфо написав до свойого приятеля Квінта Гессія, прибічника Ком-мода, листа, в якому зазначував, що «поставлений командантом трибун, мимо усієї діловистости та рішучосте, не числиться з міродатними особами та що годі під його проводом ждати у головному ділі бажаного успіху». За цим першим листом гадав Вілій написати ще другий, уже з доносом на трибуна, й кілька днів опісля — формальну жалобу до імператора Марка Аврелія у Віндобоні.
Свій лист вислав квестор осібним післанцем до Напоки, де його мав післанець передати на цісарську пошту. Та вже при брамі оселі спинила післанця варта. Коли ж він пручався й покликувався на квестора, його побили й запроторили в тюрму, а лист віднести Сульпіцієві.
Трибун, який нароком поставив варту при брамі, щоб тільки те, що він знає, проходило у Пароліс чи з нього виходило, прочитав лист, засміявся, завернув у обгортку картку чистого, незаписаного папірусу й сам лист>спалив. Опісля казав покликати до себе Аригета.
 — Друже, — спитав, — чи можу числити на те, що промовчиш приказ, який бажаю тобі дати? Це служба цезаря і то... — тут грізно засвітилися очі трибуна, — тайна служба!
_ — Розумію! Її сповнюється, мов у сні, не знаючи про неї наяву.
 — Іменно! Так обіцюєш чи ні? Як ні, то в мене й інших старшин доволі.
 — На промінисте лице Мітри, на генія Антонінів, так!
 — Тож слухай! Візьми цей лист і віддай щойно зловленому післанцеві. Скажи йому, що трибун перепускає його й дає двох тракійців для безпеки. Біля закруту Тисії, там, де викута в скелі доріжка над пропастю... Розумієш?
Трибун, як у цирку, опустив долі палець правої руки.
 — Що це за лист? — завагався Аригет. 
 — Не питай! Це не лист, це тільки пред ліг, щоб спрятати заговірника. Ти гадаєш, що я обняв управу із жадоби відзначення чи наживи? Ні! Я справді доведу все до бажаного висліду, хоч би прийшлося ступати по трупах легатів, квесторів чи кого там. Вони гадають, що окрадуть імператора і обдурять мене. Та я не з таких... Тіло кинете в провалля. Лист принеси назад, я покажу тобі, що в ньому нема ні словечка.
Аригет віддав честь і вийшов, а тої самої днини надвечір пересвідчився справді, що в обгортці був тільки чистий лист папірусу. Довгу хвилю приглядався жовтавому клаптикові, вкінці кинув його в огонь і, сховавши калитку з динарами, яку подав йому трибун, вельми задоволений вийшов з кватири Сульпіція. У дверях наткнувся на Марка Лігарїя, червоного, задиханого, начеб після великої напруги.
Сотник вбіг у хату трибуна, й Аригет почув, як засувають двері зсередини. На подвір’ї біля возів із поживою побачив молодого, нечувано обдертого данійця з пораненими руками та з окервавленим лицем. Тракійські лучники сотника Утріса балакали з ним, та він тільки стояв і прохав поживи, а коли дістав її, накинувся на харчі з пажерливістю вовка. Аригет перейшов біля нього, та даром намагався пов’язати зі собою всі ті події. Тим-то швидко махнув рукою й пішов покористуватися тим, що Буфо був зайнятий уладжуванням господарства. Крадьки всунувся до хати, де містилася кухня й де царювала Хлое, а по хвилині стояли обоє на любій розмові біля задніх воріт...
Тим часом Лігарій бігав по кімнаті сюди й туди, наче сам собі не міг знайти місця.
 — Погадай собі, Люціє, — сказав укінці, — вона, розумієш мене? Вона прислала мені післанця!
 — Як-то вона?.. Нізія?..
 — На всіх богів та богинь, які є чи їх нема! Так! Бітопоріс, її орудар, перебрався волоцюгою й прибув незамічений у Пароліс. Шість днів йшов, виглядає, якби вирвався із споліярію [Трупарня в цирку. — Авт.].
 — Що ж каже?
 — Чудові вісти. Тсіудагат, рікс, тобто король чи князь астінгів, зажадав руки Нізії для свойого сина Тсіудгера, який просто здурів, побачивши її. Вони побилися були задля якоїсь там череди волів, та тепер боротьба припинилася.
 — Що ж на це Нізія?
 — Вона зажадала проволоки до літнього повороту сонця! Ти тямиш моє оповідання?
Трибун кивнув головою й задумався. Марк Лігарій дивився на нього довший час, укінці сів на лаву й засміявся:
 — Над чим же тут мізкувати? Вистане взяти Нізію буцімто збройною рукою, щоб викликати безпосередній напад і зірвання всяких взаємин між Тсіудагатом та Атілієм!
 — Ох, я не про те! Це легка справа! Германців не штука привести до гніву. Я обчислюю тільки час. Пожди! Вирушити можемо за два дні, двадцять потриває похід...
 — Десять, не двадцять! У горах є стежки, звісні тільки гетам. Бітопоріс покаже нам їх.
 — Ба, пожива для трьох тисячів людей...
 — Зразу гети доставлять нам товару й баранів подостат-ком, а там поспіють і наші доставці. На кождому постої ждати нас будуть пастухи і стада.
 — Звідкіля ж це?
 — Ха-ха! Не знаєш ти, Сульпіціє, засобів правнучки чоловіка, який умів вишколювати легіони, зовсім не гірші Траянових! Будь у нього не три, а десять літ часу, не було б тут нас! Не забудь, друже, скарбу Децебала і... Сіри!
Трибун спалахнув.
 — Твоя правда! — рішив. — 3 мене завсігди вилазить римський кунктатор, урядовець чи старшина. Апаге!
Тріпнув пальцями, наче відганяв примари, і встав.
Тої самої днини сурмачі одтрубили похід. Усі припаси переладовано на в’ючні звірята, а орударі розбіглися по найближчих оселях,,щоб закупити ще в’ючних звірят якнайбільше, і то за всяку ціну, бо багато,набору, головно поживи, не було на що покласти.
Цей приказ, наче грім, потряс Паролісом. Перший прибіг легат, якому звістив трибун, що вдалося йому припинити війну між астінгами й гетами та довести до перемир’я на два місяці. Ці два місяці — це єдиний час, щоб повести переговори щодо переселення астінгів у Дакію. Після того може бути запізно.
 — Як же ж ти міг за цих кільканадцять днів стільки всячини розвідати? — чудувався Глябріо, й у його голосі звучало недовір’я. — Відколи ж то трибуни та сотники мають власних перевісників чи навіть орударів до державних справ?
 — Відтоді, відколи божеський Траян уладив дакійську провінцію! — усміхнувся Апарт. — А й тепер легко цезареві серед табору війська в Карнунті чи Віндобоні висилати старшин на лімес у тьмавий край кіммерійців. Легко й вам, сенаторам чи лицарям, сидячи на Палатині або Колосеї, в гаї Дафни біля Антіохії чи у цвітучих садах Карфагену, слухати звісток про наїзди варварів на лімес, про збурення Паролісу чи вирізання римських горожан у якій другій Напоці, Потаїсі, Сармісегетузі. Щонайбільше сенат видасть декрет щоб тих, що остались при житті, примістити у цій або тій заразою вилюдненій провінції. Та ні імператор, ні сенат не подбають про те, щоб ми, тутешні мешканці чи вояки, знали про кождий рух у незмірному океані варварів, який обливає наші займанщини. А тут саме на наші голови обрушується хвиля приливу, на наших карках затуплюються мечі варварів. Воно, правда, облегшує потім вашим консулярам дешевенькі перемоги над ворогом, який витратить уже свою силу та завзяття, але діється це все нашим коштом. Чи ж дивно, що кождий з нас, старшин, має між варварами знайомих, ба, й приятелів, з яких деякі носять навіть королівські вінці. Саме від такого повіреного маю й я свої вісти й можу навіть безпосередньо впливати на хід подій у далеких, богами й людьми забутих безвістях. Ха-ха! Наче Нестор у спорах ахайців, посилаю гетам, які живуть на північ від Паролісу аж до Горішнього Пірету, своє слово: «Sic volo sic iubeo»1, і ось, бачиш, війна припинилася. Докажи цієї штуки, достойний Атіліє, тоді скажу, що я вмішався у несвої діла, і зложу провід назад у твої руки.
 — Хай беруть мене від цього боги! — з острахом замахав руками легат. — Команда при тобі, при тобі й остане. Нам, римлянам, завсіди здається, що наші займанщини — це світ та що поза нашою державою є вже тільки хаос, у якому способом бестій животіють варвари. А тут показується, що ми є тільки островом серед розбурханого моря. Від гарамантів до сарматів, від піктів до гімарітів — усе те хвилює, бурлить, бушує, кипить і палає тільки жадобою звалити прибережні скелі, щоб залити край нездержимйм приливом.
 — Краще прирівняй нас, достойний, до корабля, на який звідусіль вдаряють хвилі. Він розбиває їх своїми грудьми, самі вони, вдаряючи до сильно споєних боків, розскакуються в краплини, й тільки окремі краплі води дістаються на палубу, де вмить просушить їх сонце. Тямучий керманич веде наву по розбурханій поверхні вод певно, безпечно, доки... доки не ослабне в’язання, не пірветься вітрило, не спорохнявіє дерево, не вимре залога. Отоді приходить кінець, і по різних берегах знайдуть люди тільки поторощені шматки дерева, порозриваних трупів, подерте лахміття і скажуть: «Fuit! »1 2.
 — Казав би хто, — вкинув Атілій, — що ця гадка захоплює тебе, трибуне!
Мене?.. Мене ні, але що скажеш, легате, на славні слова нашого імператора, висказані з нагоди відновлення війни на Сході: «Все, що діється, діється по справедливости...»?
Розмова ставала цікава, та в цю мить, наче бойовий слон між когорт піхоти, вточився Буфо, опираючись на двох невільників. Як велика ропавка між хабаззям, сів на крісло серед кімнати й важенько переводив дух. Раби вийшли зараз і полишили достойників самих. Каптур лацерни опав на плечі квестора, й безнадійно лиса голова, з виглядом старця та виразом розпусниці, виглянула наче з великого темно-брунатого мішка. '	 — Приходжу, — сопів, — приходжу, щоб дізнатися, хто має
за час вашого походу берегти квестури в Паролісі!
 — Квестури? — хитнув раменами Апартус. — Скільки знаю, у Паролісі нема ніякої квестури. Є тільки префектура колонії й команда когорти.
 — На всі муки Тартару! — вибухнув Буфо. — Де квестор, гам і квестура! — хрипів, мов скажений гусак. — Я покажу тобі ще, трибуне, де вона та як далеко сягає її рука. На Фурії та Цербера!..
 — Дозволь, достойний! — вмішався Глябріо. — Трибун говорить до речі. Де є квестура, там може й повинен бути квестор, одначе де є тільки квестор, там є щонайбільше його особа, більш нічого. Уряд є вічний, урядовець — ні.
 — Вибачай, достойний легате, — сказав на те трибун, — питання звернене до мене, й я маю на нього відповісти. Отож заявляю, що, маючи військову владу над збройною силою цієї виправи, визначив я для Паролісу залогу з двох сотень помічних військ. Більш не можу лишити, бо головне моє завдання — уможливити працю в копальні на верхів’ях Пірету.
 — Га-га! — реготався черевань. — Невже ж ти думаєш, що копальню влаштуєш без мене?.. А я, я... — тут аж захлиснувся, — я не піду на цю божевільну виправу у вертепи та гори, повні дикого звіра та ворожих племен! Не піду, хоч би ти мене благав навколішках! Не піду, доки не відвоюєш у варварів потрібних земель і не вибудуєш хат для мене й моєї фамілії. В моїм віці, при моїй туші...
 — Справді, бачу, що ти, достойний, ніяк не годишся до таких далеких походів. Тому, будь ласка, зоставайся у Парочісі, а коли я впораюся з гетами й астінгами, дам тобі знати.
 — Як-то? Я маю оставати тут без когорт та лучників, на пасці першої ватаги непокірних дакійців?.. О ні, каріссіме! Ти гам останеш тут, пильнуватимеш моєї безпеки, бо я так приказую, а ти обов’язаний берегти мене, доки захочу...
 — То значить, до твойого або мойого похорону, правца? — засміявся трибун весело. Квестор трохи не впав на
місці трупом. — Ні, достойний! Я піду в похід з послом боговитого імператора, а рівночасно напишу до Віндобони до другого квестора, який не боявся б гуртка невмиваних варварів і, що важніше, не возив зі собою фамілії. Поза цим не гадай, достойний, що я не влаштую копальні без тебе. Навпаки! Ти без мене не вдієш нічого, бо боїшся, але я без тебе ще й як! Ти — тільки перепона в моєму зусиллі...
 — Ха-ха! — зареготався з черги черевань у новому вибуху скаженої люти. — Тут — так! Але там, у Карнунті чи Віндо-боні, справа виглядатиме інакше...
На дні темних очей трибуна зайнялися іскорки злоби, права рука затиснулася на ручці ножа; легат теж прикусив уста, щоб укрити злісний усміх. «Доживи, а там і побачиш! — говорили його очі, мандруючи від жилавих рук трибуна до короткого грубого карка квестора. Між тим Люцій Сульпіцій розсівся вигідно на лежанці, на якій лежав звичайно при обіді, і так говорив далі тоном учителя:
 — Ти, достойний квесторе, зовсім хибно оцінюєш становище й тому злостишся зовсім непотрібно. Гадав ти, було, старшувати наді мною, відповідальність скинути на мене, а заслугу згорнути собі! На всіх богів Олімпу, це помисл гідний Улісса, а то й самого Меркурія! Та затія не повелася! Я не дитина, Віліє, і знаю, про що йде річ! Раз на мені вся відповідальність, так і моє тут право і приказ, а хто їх не признає й не слухає, цей нехай шукає собі інших богів! Тому раджу тобі: йди за мною, квесторе, потім зможеш жалуватися, кому захочеш. Якщо вислід нашої виправи буде лихий, то я сам віддам себе під суд боговитого імператора, а він у мудрости своїй оцінить як слід мої затії і спроможність. Якщо вислід буде добрий, то, видко, самі боги зберегли тебе від невдачі моєю рукою, й ти дякуй їм, безсмертним, та генієві Сульпіціїв. Щодо мене, то я, знаючи ціль виправи, осягну її або згину; імператор буде мати копальню в кождому разі, а що буде з нами — це знають тільки божеські Парки.
Сказавши це, трибун вийшов' і по хвилині Буфо почув його грімкий голос, яким він видавав прикази копачам. Вони в’ючили на осли, мули та на коні заступи, кирки та клепці до розбивання кварциту. Кров’ю набіглі очі квестора повернулися до легата.
 — Що ж ти на це, Квінте Атіліє? — промимрив голосом крайньо виснаженої людини.
Легат хитнув раменами.
 — Воно й мені прикро, Публію Віліє, що мушу товкти собою по страшних, безлюдних вертепах, але й він, і я — вояки, які завсігди мусять мати на оці приказ чи ціль завдання...
То ти сумніваєшся про мою вірність боговитому? — кинувся Буфо.
Легат усі десять пальців розставив перед собою, наче відганяв примару.
Хай боронять нас Юпітер та геній Августа від такого злочину! — закликав. — Я гадаю тільки, що ти, достойний, будучи квестором у великому таборі чи на провінції, сидів, як ялося поважному мужеві, у своїй вигідній домівці, переводив рахунки, купував припас, продавав добичу і бранців, міняв, утягав данину — й усе те при помочі едиктів, орударів, військових стеж... Одначе тут справа зовсім інша. Тут треба цеколи навіть самому сягнути по меч та не покидатися щита, й це не личить уже достойному Вілієві. Звідсіля й ріжниця думок у вас обох...
 — О, велика ріжниця між видцем на подіум та злочинцем на арені! — насилу прохрипів квестор.
Глумливий усміх промайнув по лиці легата. Сульпіцій був не з тих, що далі! б себе так легко, без спротиву прибити на крест чи кинути звірам на арену, й імператор був філософом, який завсігди вислухував обвиненого, навіть варвара, не те що трибуна, знаного із свойого праведного способу думання. Хто знає, чи він не на те саме віддав військовий провід Апартові, щоб пильнувати липких пальців квестора, і коли це так...
 — Схиляюся перед твоєю мудрістю, достойний, — сказав обережно, дивлячися облесно у заслинений підбородок Буфона, — та тут ти забагато чести робиш трибунові, зачисляючи його до кола своїх ворогів. Він просто рубака, виноградний бук та й тільки! Тим-то й його вельми дратує твоя неласка. Він сам мені казав, що доложить усього зусилля, щоб ти міг переїхати на копальню з усією фамілією, та ти сам пручаєшся й не хочеш піддатися конечности. Тут, на окраїнах імперії, воєнний стан є правильником усього побуту. Тут не сенат радить, тільки центуріони у шатрі префекта, й приказ грибуна — це просто слово цезаря! Так і повинно бути, бо інакше вмить заллє нас море варварів. Я сам радо скоряюся, хоч я легат і заступаю особу імператора...
 — Так кажеш? — тріпнув пальцями Буфо. — Признаюся, Що не розумію твоїх виводів, чи, краще, не хочу розуміти. Та хоч не розумію й не хочу розуміти, то пристосовуватися таки Душу. Це одно знаю, а дальші висновки полишаю для себе, вмирати ще рано, а там побачимо!
V
Не тільки Буфо був незадоволенні з походу. Також усі італіки, сирійці, іспанці та македонці, які були у війську, ходили пригноблені й неохоче слухалися приказів. На щастяі таких було небагато, може, тільки десята частина всього числа голів. Самі центуріони, оптіони та тессерарії були бадьорі, бо знали від Марка Лігарія, що похід буде зовсім не кривавий і після нього будуть безумовно аванси й нагороди. Зате тракійці, іллірійці й бастарни, що з них складалося здебільшого все інше військо, були захоплені виглвдами на бійку, грабіж, добичу і жінки та дівчата гетів, яких годі було напастувати в часі миру та які ставали б безперечною власністю переможця у війні. А навіть хоч би справжньої війни й не було, то все-таки у безвістях Карпат у кого меч при боці й товариші поруч, у того право на майно та життя слабшого. Евое! Хай живуть Марс і Беллона! Побут у Паролісі, Напоці та у пограничних кастелях був нечувано нудний і одноманітний. Римський мир ослонював лімес німбом непереможної сили й відпорности. Мирно сиділи варвари у своїх горах, приходили тільки без зброї на торги у колонії. Жінок та дівчат було мало, бач, колоністи, здебільшого ветерани з тракійського пограниччя, не мали дітей, а їх невільниці чи жінки задивлялися щонайменше на барвисту крісту підофіцера, коли вже не на медальйони сотника. Оставала жінота купців та ремісників, які заздро берегли своєї власносте, продажні дівчата з люпанарів, що їх удержували сирійці, або варварки з гірських сіл, які не раз заходили в оселі із чоловіками або братами. Та все те не заспокоювало мужви, бо було сполучене з небезпекою. Бук центуріона, собаки колоністів або ніж чи стріла ображеного гета — все те відбирало мужві охоту заспокоювати природним способом пориви палкої крови. Тільки деякі шибайголови, здебільшого тракійці, любувалися у повних пригод нічних виправах, з яких вертали втомлені, обдерті, а то й покривавлені, але горді й задоволені успіхом та власною відвагою. Зате тепер усякому відкривався шлях до ужиття розкоші без стриму та небезпеки. Тим-то загальний настрій був піднеслий і веселий.
Аригет крутив носом. Не до ладу був степовикові похід у гори, де ні конем поскочити, ні списом махнути, ні арканом кинути. Скеля, узбіччя, каміння, вертепи й вузенький плай, на якому не кінь веде їздця, але їздець тягне коня за поводи, — це не був його світ. Він пішов до трибуна і звірився йому ІЗ свойого сумніву про придатність язигів у горах.
Та Люцій Сульпіцій сказав тільки:
-	Не гадай, що Хлое остане в Паролісі. Вона їде за нами, а на випадок якоїсь тривоги в таборі свої чи чужі просто заїдять її на смерть першого вечора. А шкода було б гарної дівчини. Я гадаю саме дати тобі нагляд над табором та харчами. Вони перевантажені на коней, мулів та ослів і треба їм догляду збройних мужів. Навіть чурів, фабрів та офіцерських рабів не вдержать у послусі самі старшини, якщо зчиниться тривога.
Після цих слів трибун засміявся весело, вдарив по плечах язига й відійшов.
Хвилю хлинула кров до лиця Аригетові. Мов укопаний, стояв він, дивлячися за відходячим, а там наглий приплив радощів здавив його за серце. На Мітраса! Цей римлянин одним поглядом збагнув причину його нехоті й знайшов на неї лік. Останки недовір’я, яке мав до трибуна, щезли зовсім. Людина, перед якою скорився навіть Публій Вілій Буфо, великий, впливовий розпусник, звісний зі своїх каверз, із лютощів та нелюдяносте, мусіла бути неабиякою фігурою. Трибун, якого приказів слухав цісарський легат, особа, вища не раз від претора чи проконсула, мусів мати справді якусь таємну місію величезної ваги, і у його тіни язиг-нетяга міг легко вирости на римського горожанина, на префекта кінноти, а хто знає чи й не на якогось вищого достойника.
Із незвичайним захопленням став помагати трибунові в улаштуванні походу. Ще перед полуднем найближчого дня рушили тракійські лучники та бастарненські колійники під проводом Марка Лігарія. Може, півгодини після виходу лучники мусіли вже спинатися на узбіччя гір, а плаєм колійники ступали гусаком один за другим, бо плай був, щоправда, виразний, але дуже вузенький. Бітопоріс вів за поводи коня центуріона і дивився залюбки на звинні постати лучників, які стрибали з каменюки на каменюку, щезали в гущавині, то знову вискакували з неї, наче із засідки.
 — Володарю! — сказав укінці до Лігарія, який у задумі стежив зором за скубленими хмарами. — Навіщо спинюєш похід розвідкою?
 — Ми у ворожому краї, який не слухає ні нас, ні Нізії, — відповів сотник. — Такий приказ.
 — Не бійся, володарю! Коли не слухають ні вас, ні княжни, то ті, що йдуть праворуч і ліворуч нас, радо покладуть життя за безпеку твоя голови.
 — Хто ж це такий?
 — Тисячка вибраних парубків з луками, топорами та короткими рогатинами пильнує нас від усякої напасти. Мала Цитина могла б перейти цією стежкою через цілі Карпати. А там знай, що в посіллі княжни відбувається саме рада князів усіх наших племен над тим, кому віддати провід у май
бутній війні з астінгами та їх союзниками. Якщо цими союзниками мають бути римляни, горе їм!.. Та поки князі й Нізія надіються на тебе і ждуть твойого приходу, бо ти один зможеш рішити, що робити далі. Щодо тих там, — тут Бітопоріс зневажливо кивнув головою на лучників, — то їх праця пропадає даром. Дві сотні вистане, щоб у цьому проваллі витовкти до ноги всю вашу виправу.
Гет засміявся хижо, аж білі зуби блиснули з-під повних губ, Легарій кивнув головою й подумав хвилину.
 — Римляни в ніякому разі не нападуть на вас! — сказав рішуче. — їм треба тільки одного малого яру на верхів’ї Шумної Ріки, і то тільки на короткий час. Земель не гадають забирати нікому. Якщо астінги будуть проти них, то орли Роми знищать їх, якщо ні, то все відбудеться спокійно, без бою й крови. Імператор радше ще зі своїх земель дещо докине, бо йому нема хісна із цих запустілих вертепів. Навіть для грабіжних цих орлів краще мати на окраїнах могутнього й задоволеного союзника, ніж слабого та облудного підданого.
 — Сонце триясне, божеська Котітто та ще, може, ваші римські боги знають шляхи, якими йдуть гадки й наміри володарів землі, — хитнув раменами Бітопоріс, — та мені, звичайному орудареві княжни, яке діло? Я знаю тільки те, що зусилля твоїх лучників зайве. Ось послухай!
Тут дакієць звинув руки в трубочку довкола уст і гукнув у ліс кілька згуків, модулюючи голос рукою. Вслід за цим почулася відповідь справа й зліва: протяжні згуки рога понеслися зворами з верху на верх; звідусіль обзивалися нові згуки, за якими вслід летів відгомін. Звучало це, наче сигнали до наступу, і лучники в горах умить завмерли за скелями та деревами. По хвилі двох підстаршин прибігло до сотника по прикази.
 — Здовж обох хребтів слідно рух великого числа озброєних гетів! — заявили одночасно. — Який приказ?
 — Зійти в долину й поспішати здвоєним кроком. Це союзники, які бережуть нам боків! — відповів Лігарій.
к Одначе і трибун занепокоївся і вислав Аригета із запитом. Та швидко заспокоївся й він і тільки раз у раз підганяв табори до швидшого походу. Бач, щоб на власну руку вести розвідку та обезпечувати боки, на це треба було армії, а не двох когорт. Увечері, коли вже сонце стало западати за західні верхи, Сульпіцій попер конем і дігнав Лігарія.
 — Ми тут гірш, ніж у кавдинському проваллі! — сказав на привітання.
Сотник зневажливо махнув рукою.
 — Нічого лякатися! Ми в мойому краї й принаймні між моїми підданими. Вони бережуть особи володаря й обезпечують його дружину.
 — Як-то?
Сотник засміявся.
 — Бітопоріс! — звернувся до провідника. — Де будемо ночувати?
 — От за цим виступом, володарю, торік весною виломила буря ліс, а осінню пастухи випалили ломи. Дощі сполохали землю, й там постала чимала рівня,, саме така, якої вам треба. Там і припас...
Лігарій переклав відповідь трибунові, і цей покрутив тільки ГОЛОВОК).
 — Треба буде збудувати там вартівню та лишити кількох вояків залогою! — сказав по хвилині.
 — Остав це, хоробрий трибуне, — не згодився Лігарій,__
це зайве, а то й шкідливе.
 — Чому?
 — Перш усього ослабиш силу відділу, по-друге, був би це доказ недовір’я до союзників, по-третє, я сам не бажаю собі в моїй займанщині римських залог!
Голос сотника звучав рішучим, твердим приказом. Не був це вже покірний і карний сотник придорожнього кастелю, але володар могутнього народу, який щойно усвідомив собі силу.
 — Невже ж ти гадаєш, що твої лучники чи колійники вдержали б хоч один наступ цих гірських орлів під їх власним небом? На Юпітера! Наче гадюка під прутом хлопчака пірвалася б уся злиденна низка коней та людей, а за часок тільки пожарища вартівень значили б похід обох когорт...
 — Промовляєш, наче Децебал! — кисло завважив трибун.
 — Бо я й на ділі — наслідником його влади і його пімсти!
Сульпіцій не відповідав. Переміна в появі сотника не дивувала його зовсім після цього, як він дав вираз своїй ненависти до римського світа. Зрештою, в суворих, поважних рисах його лиця не було ні сліду зарозумілости або злоби. Марк Лігарій ступав, очевидячки, давно наміченим шляхом, і трибун дивувався тільки, чому він уже давно не покинув важкої й безвиглядної служби, коли не в’язала його любов до імператора й держави. Не втерпів і по хвилині спитав про це сотника. Лігарій наче зі сну збудився, потер чоло рукою й усміхнувся.
 — Не гадай, достойний, що мої мрії несуть мене, наче сполоханий кінь, — пояснив. — Не гадай, що я задумую війну з Римом за Сармісегетузу та тракійську Дакію. Мені не треба провінціалів, кавпонів, мангонів та римської гнили. Я бажаю
стати тільки чимсь у роді Масинісси на готському пограниччі, покарати тих, що своїм відступством погубили колись Децебала й утворили велику державу в союзі з Римом. Вона, бач, буде мусіла повернутися проти германскої навали астінґів та їхніх братів з боку Карпат. Саме з такою навалою бори-кається імператор на Дунаї. Не гадай також, що я звичайний собі зрадник, який, обіцюючи тобі дівчину, бажає пошкодити державі. Ні, виплодом мойого генія є творча думка, не звичайна собі каверза, тим підліша та злобніша, чим більше безсилля каверзника.
Тим часом військо минуло закрут ріки і виступ гори, а перед ним розвернувся чималий зарінок, місцями порослий хабазом, поміж яким чорніли вуглики з торішньої пожежі. Посередині видніла жердка з прив’язаною великою китицею гірських цвітів, а довкола жердки лежала невеличка отара волів та овець. Поруч вершився величезний стіс порубаних дров, і біля них, сперті на ратища, стояли два оружні гети у клепанях та широких, бронзою набиваних чересах, які хоронили груди вояків не гірш римської лорики. На вид лучників, які висипувалися з-поза закруту, вони замахали клепаними над головами і, вказавши на товар, щезли в гущавині узбіччя. З радісними окликами тракійці окружили стадо і ждали приходу війська. Більш години минуло, поки останні язиги не явилися на поляні, й там з усіх окружаючих гір понісся згук рогів, який звіщав, що гети бережуть табору й нічлігу римлян так, як стерегли походу.
Несподіваний дарунок та гетські союзники піднесли в очах війська незвичайну повагу до трибуна. Легат бачив у цьому потвердження правди слів Сульпіція про його впливи між варварами й навіть догадувався у нього зв’язків з високопоставленими колами при дворі цісаря. Коли вже розбито шатро й кухарі стали варити вечерю, трибун пішов до квестора, якого застав уже на польовій лежанці. Він охав і стогнав, а двох грецьких рабів зливало його тіло теплою водою та мастило його пахучою оливою. Хлое ладила стіл, а в кутику на якійсь скрині сиділа Сіра й водила лискучими очима по прияв-них. Трибун мимохіть здригнув, стрітивши її погляд, таким жаром обдали його ці очі. Його поведінка була так замітна, що звернула увагу рабів, які поралися біля череваня. Тоді дівчина встала і вийшла із шатра, наче п’яний, що, свідомий свойого стану, збирає всю силу волі, щоб пройти просто кілька кроків і опісля падає обезсилений де-небудь. Вмить усвідомив собі трибун цей стан дівчини і зразу бажав бігти за нею. Та насилу отямився і приступив до квестора, який саме розплющив очі.
 — Втомився ти, як бачу, достойний квесторе, — заговорив
Спочутливо. — Що ж, я й сам не рад був покидати Пароліс, але вигнала мене конечність використати єдину догідну хвилю. Тому пробач мені, достойний, мою безоглядність, а я кленуся Юпітером — годі було інакше!
Каправі очі Буфона спочили допитливо на облесному лиці Апарта. «Невже він бачить, що нанесена мені образа рівняється присудові смерти — якщо уже не справжньої, то бодай горожанської?» — говорив цей погляд.
 — Твоє оправдання, Сульпіціє, зовсім зайве, раз ти першої днини мало душі з мене не випер. На Геракла! Ще один або два дні такої тяганини, то хіба мойого трупа довезете до верхів’я Пірету!
 — Все-таки прохав би я прийняти його й скоритися долі, яка править життям людей, бо не один і не два, a-з десять — до дванадцяти таких походів треба буде зробити, щоб дійти туди, де назначена нам стоянка.
 — Як так, то навіщо ж тобі оправдуватися з провини, яку задумуєш ще удесятерити? В мойому віці, при моїй туші...
. — На це, щоб ти не помовляв мене про якусь особисту нехіть, злобу чи впертість. Я на власних руках, мов дитину, заніс би тебе туди, де обидва маємо пробути кілька літ підряд, і, без огляду на те, чи простиш мені, чи ні, числи завсіди на мою поміч у всьому. Тільки одного не, жадай від мене — а то припинення походу хоч би на одну днину! Не буде коня, піду пішки, не зможу йти, то рачки полізу далі або дійду, або щезну, кленуся Плутоном та Стіксом! Отак і тобі обіцюю все, чого захочеш поза цим, і ще раз запевняю, що між твоїми численними приятелями, які кланяються твойому багатству чи впливові, ледве чи знайдеться хоч один такий щирий, як я! Сам знаєш, що в мене нема ніякого приводу запобігати твоєї ласки, бо ти озлоблений на мене й доложиш усього зусилля, щоб мене повалити... Та, проте, я не велю убити, ні отруїти, ні не лишу тебе позаду на поталу гетам, але прошу пробачення. Ми ж маємо жити зі собою довгі роки. Публію Віліє, отож жиймо не як вороги, але, на божеських Діоскурів, як друзі!	
Буфо примкнув очі. У словах трибуна звучала правда. Він знаменито усвідомлює собі настрої квестора до себе. Це, що говорив він про римських галапасів, була теж правда, і він сам найкраще те розумів. Відкіля, одначе, ця приязнь? Апарт, безумовно, говорив правду, що двох ворогів на самоті — це погуба для одного з них, а що цим одним міг бути тільки квес-гор, це було ясне, як око Мітри. Отож приязнь несе користь у першій мірі йому, квесторові, а не Сульпіцієві... Гм!
і Розплющив одне око і спитав:
 — А чи почта не привезла нічого з головного табору! цезаря?
 — Тільки письмо від Гессія! Не дістанемо вже ні одного вояка, ні одного старшини. Мусімо спішитися, але обмежитися на власні сили. Є сумніви щодо астінгів, які й я поділяю. Треба буде звернути увагу Атілія і радше держатися союзу з гетами. Зрештою, прочитай сам, осудиш!	І
Тут трибун видобув із-за пояса папірус з перев’язкою головної кватири у Карнунті. Наче по який скарб сягнув по1 нього квестор і хриплим голосом гукнув, щоб подали йому світло. Миттю пробіг очима текст... Ні слова відповіди на його лист із Паролісу!.. Що це значило? Очевидячки, якусь зміну! Коли так...
І він простяг праву руку трибунові, і тільки лівий кутик уст дрожав замітно.
VI
Ще кілька чемностей сказав трибун квесторові, щоб збагнути, як саме уложилися його хатні відносини під час походу. Квестор нарікав раз у раз на свій вік та лишній жир, та найбільше на дихавицю, яка томить його після цілоденної тяганини. Ось і тепер він навіть вечеряти не буде, тільки, напившись молока, ніде спати. Йому здається, що є невільником у мельника, скотиною, якій накладають намордник, щоб не їла муки з-під каменя.
У	словах череваня звучала правда. Під час його слів очі заплющувалися мимохіть, а самі слова цідив він з трудом, спроквола переводячи дух. Трибун заговорив тоді на тему філософії, а саме про неминучість важких хвиль у житті та про спосіб, як уникнути жури та смутку.
 — Бач, боги або взагалі не можуть нічого, або можуть дещо. Коли не можуть нічого, якщо вони безсилі, то навіщо жалуватися і плакати? Коли ж вони таки дещо можуть, то чому ти замість прохати про відвернення лиха або подачу дарів не просиш радше дати тобі умілість нічого не боятися, не бажати, не сумувати?.. Чи ж не краще-то свобідно вживати цього, що у твоїй силі, ніж дати себе пірвати у неволю чомусь, що не є у твоїй розпорядимости?..
В цю мить хтось злегка доторкнувся плечей трибуна. Оглянувся. За ним стояла Хлое.
 — Достойний квестор уже спить, — сказала шепотом. — Велика вдяка тобі, трибуне, що спас нас на півночі від його вигадок, примх та докорів. Відійди, а то розбудиш його достойність!
В сутіни шатра бачив трибун пару великих синіх очей та повні уста грекині, розхилені розкішним усміхом.
-	Я остану тут, а ти відійди за занавісу, на той бік шатра. Може, схочеш поділити з нами нашу невільницьку вечерю? Нас тут тільки дві.
Прожогом кинувся Сульпіцій до дверей і відкрив занавісу. На низенькій похідній лежанці спочивала Сіра, криючи личко в руках. Біля неї на столику стояло вино, хліб, вудженина та якесь холодне м’ясиво. Трибун припав до дівчини.
 — Carissima mia!1 — шептав, беручи в долоні її голівку. — Тужив я за тобою, як олень за водою, як раб-невільник за родиною, і аж сьогодні знайшлася хвилина. Старий поганець заснув... Що тобі? Ти плачеш?
І справді, Сіра, плакала! Може, вперше, відколи ще дівчатком з малої, до узбіччя Лівану приліпленої хатини вивів її жидівський манго, такий плач потряс її тілом... Не плакала вона, коли насилував її, неповнолітню, перший власник, хоч терпіла при цьому страшенно. Диспензатор пана повчав її, як має поводитися, і вона більш раділа із цього, що скінчилася мука, ніж жаліла втрати чогось, чого не розуміла зовсім. Не плакала вона1 й тоді, коли простакуватий, до решти зіскотілий багач відправив її до кухні, а взяв собі у підбічниці дві жидівки, які аж піяли з розкоші при його болючих пестощах. Не плакала вона, коли безпросвітно минали роки при горшках, гнилій рибі та ярині або коли після смерти власника всю фамілію продали з молотка. Не плакала вона, коли новий власник Буфо взяв її знову в покої і, не маючи спромоги природньо заспокоїти похоти, раз у раз правив від неї різних дивовижних практик. Навпаки! Її бавило заслинене, скривлене лице старого розпусника та нечувано забавні судороги його губчастого, розпухлого, спітнілого тіла. Аж тепер, коли з віч Сульпіція глянула на неї душа людини, зрозуміла вона всю огиду свойого буття. О Ашторет! Вона мала щойно п’ятнадцять літ!..
 — Ох, не доторкайся до мене, Адоне мій, — лебеділа крізь сльози, — йди геть далеко! Я вся опоганена, покаляна, вся перейшла його відразливою вонню... Йди, йди геть! Я не хочу, щоб ти доторкався до погані! Остав мене!
 — Невже ж цієї нечиста не змила вода? — питав трибун, цивлячися в чудове, хоча дещо помарніле й заплакане личко цівчини. — Невже вона затруїла й твоє серце і ти сама віддала його всеціло старому поганцеві? Ні! Правда, що ні? Так чому ж ВІДМОВЛЯЄШ мені цього, чого не відмовляєш по неволі йому?
У словах його звучало прохання, яке є найкращою цвіткою в барвистому городі любови. Це слова, якими Амор здобув собі ласку Психеї.
Звільна просихали сльози на личку дівчини, зневіра розтавала від проміння його погляду, від жару його поцілунків, тіло нагрівалося від м’якого дотику любих рук щораз то більше й більше. Нова, палка кров закружила в жилах цвітучого тіла, щораз коротшим, швидшим ставав віддих, аж з легким окликом Сіра кинулася на груди трибуна, й у цю мить востаннє заблимало полум’я в лампаді й погасло.
Пітьма і тиша обняли неподільно шатро й усю стоянку квестора.
Вже світало, коли темна ляцерна трибуна показалася між вартами, які мали оберігати супочинок квестора та безпеку трибуна. Непорушно стояли легіонери довкола стоянки, і груди Сульпіція піднялися в почутті влади й сили.
 — Одно слівце з моїх уст, і противну тварюку запорпають
негідника і німбом геройства посвяти покриють його підлоту та мій злочин. Ха-ха!.. А тоді Сіра моя, й ніяка сила на світі не відбере мені її. На круглі груди Грацій! Одна вона на світі — рівня безсмертним, а море розкоші криється в бедрах її!..
Гомін труби, яка давала сигнал до вставання, перепинив гадки трибуна, і він насилу вернув до рівноваги. Щойно одна днина дороги ділить його від Паролісу, від крайнього відчитка! цього велетенського осьмерника, якому ймення Рома. Ба, мало цього! Його щастя залежить не тільки від його слова чи вчинку, але й від ласки саме цієї потвори. Якщо вона не прийме їх обоїх у який закуток свойого нутра, то його щастя знидіє, зів’яне, щезне, і тільки поруч стовпа квестора виросте могилка... її. О слабосте! Недаром граматики причислили тебе до жіночого роду!.. Отож не треба у крови зненавидженого топити щастя, а в огні пімсти палити за собою міст до раю. Бічною доріжкою треба обійти сторожу, яка береже воріт.
Втома, що її відчув трибун після ночі, проведеної у любовних грах зі Сірою, пригадала йому дві річи. Перше — це те, що й вона мусить бути втомлена та що придалася б їй носилка, у якій могла б виспатися. А друге — це обіцянка дівчини, що й найближча ніч належить до них, як тільки засне Буфо. Тож треба було дати відпочинок їй і собі та втомити квестора. Любов, яка є найбільшою винахідницею, швидко знайшла спосіб. Трибун післав квесторові невеличку, та дуже вигідну носилку на дві особи, кажучи, що це для його фамілії. Буфо, якого вельми зажурили підкружені очі, блідність та охлялість Сіри, зрадів незвичайно й у душі простив трибунові добру половину всіх провин. Дівчина знайшла в носилці вино й солодощі і зараз-таки заснула, вколихана рівномірною ходою носіїв. Та як тільки військо пообідало і рушило далі, нагло справа і зліва надбігли сторожі з вістками, що на верхах показуються юрби якихось людей та що гети вже б’ються з ними, щоб не пустити їх плаєм здовж шляху римлян. Сульпіцій умить припинив похід задньої половини війська, і то так, що носилка Сіри пішла ще з передовими, а квестор остав позаду. За якийсь час і сам трибун почвалав уперід, а за годину наспів від нього приказ їхати далі. Та як тільки рушила з місця довженна, повільна, неповоротна та безпомічна низка людей та коней, нараз взялася друга тривога, після неї — третя. їздці Аригета рушили передом, тракійські лучники на узбіччя, челядь біля в’юків зчинила замішання й гамір. Ані гадки не було про сон та відпочинок. Увечері стривожений і смертельно втомлений квестор навіть не глянув на Сіру, ба, й після вечері не запитав про неї, тільки ліг, мов колода, спати. Другої днини він навіть не питав про «фамілію», прохав тільки уклінно трибуна, щоб дозволив йому вирушити з табору хоч дві години після інших.
 — Що ж, рад би я тобі, достойний, дати всяку можливу вигоду! — відповів спочутливо Сульпіцій. — Та в такому разі мусів би я тебе полишити на твою власну долю. Якщо твоя віра у фатум сильніша від віри в мою проворність, то, про мене, оставай позаду на ласці призначення й озлоблених нашим переходом гетів.
Квестор так дуже піддався вже обезсиленню і зневірі, що навіть не розлютився на трибуна, тільки зітхнув важенько і з поміччю рабів викарабкався у носилку...
І так минали один за другим дні походу. Щораз то вищі гори вершилися перед військом, щораз голосніше шуміла вдолині річка, щораз то менше було в ній води й більше каменюк та скель. Швидше западали вечори, пізніше сходило сонце, а табір, у якому ночували вояки, щораз то менше нагадував стоянку римських легіонів і скидався радше на ночівлю гетських пастухів. Високі, зі смільногодерева накладені ватри бухали полум’ям та червоним димом аж до мерехтячих зір та кришталево-ясного, наче з електрону кованого, місяця. Сороміцькі гетські пісеньки, вбогі мелодії та пребагаті змістом, викликували ще більш галасливі вибухи реготу між усіма, Що тільки розуміли цей говір, а таких було між військом чимало. Іллірійські легіони сиділи зате поважно, мовчки, доки не зтих гомін при інших огнищах. Аж тоді дехто з вояків добував просту, однострунну бандуру й затягав одну з безкраїх іллірійських дум, кривавих, як доля та вдача самого народу, й понурих, як безнадійні вертепи Динарських гір. Після кождої строфи слухачі підхоплювали останні слова й хором виводили зефрен з дивними переливами, які підслухали у північного
вихору, коли шаліє по мертвих, безлісних проваллях. У міру цього, як поступала балада, пригасав огонь, притихав хор, і останній рефрен виходив уже тільки з уст самого співця, ніби зітхання. А там погасала ватра зовсім, пітьма й сон огортали все та всіх, і тільки одноманітне «чува-а-ай!» давало знати, що сторожі бережуть живих — не мерців.
Але ця мирна картина змінилася, як тільки похід дійшов до границі листяних дерев. З того часу вже із заходом сонця починалася друга, яка швидко відбирала першій всіх слухачів та охоту до грання. Були це голоси звірів, які вечорами виходили на лови. Виття вовків, брехіт лисиць, рявкіт рисів вказували на незвичайне роздратування серед хижаків, які ось уперше стрічали у своїй щонічній мандрівці таку страшну, спижем та залізом наїжену, а-червоною квіткою огню прибрану потвору. У скаженій люті ревів велетенський ведмідь та дер зі скелі порослі мохом каменюки, наче шпурляти їх брався на військо. У панічній тривозі зривався з м’якого, біля лісного джерела вибраного логовища рогач і кидався геть, а за ним бігли щосили залякані сарни, раз у раз повертаючи чудові голівки за моторними теркатими кізлятами. Із шумом та гамом зривалася із сідла пташня й у пітьмі розбивалася об крислате гілля лісних велетнів, а з вершків смерік жалісним голосом обзивалися витріскоокі сови. Мандрівники із жахом вслуховувалися в цю нічну симфонію, мимохіть шукали за товариством інших та вельми дбайливо докидали до вогню дров, щоб ватри горіли всю ніч. Навіть Сульпіцій не міг опертися жахові й одної днини сказав до Марка Лігарія:
 — Люблю я бестії, але в цирку. Зате тут видається мені заодно, що я у віварії, й мимохіть слабнуть коліна піді мною. А прецінь можу почванитися, що не було ще небезпеки, у якій затремтіло б моє серце... От раз Помпеяна й мене обскочили кінні квади...
Тріпнув пальцями і замовк.
 — Чому мовчиш, Сульпіціє? — спитав сотник. — Розкажи про цю пригоду. Я чував уже про неї, тому й цікаво мені почути ще твій опис. Воно завсіди цікаво пізнати, з ким пов’язала нас доля.
 — Про мене, розкажу. Так, бачиш, наші вояки позіскакували з коней і поздіймали шоломи. Квади окружили нас, і ватажок гукнув на нас: «З коней! Піддавайтеся!» Помпеян зблід, але не сягнув рукою до шолома. Йому, зятеві імператора, — та йти в неволю варварів! Який стид! Яка втрата! Вислід цілої війни ставав сумнівний, чи, краще, безсумнівний, з огляду на виняткове становище імператора в державі. Полонення Помпеяна рівнялося соромному мирові, а
його смерть з руки варварів — програній битві. В добавку я бачив, що квади знаменито знають, кого зловили, та що не гадають, поза Помпеяном, полишити в живих ні одного з нас. Молодяки добували із сагайдаків стріли, ладували списи та топори, й старші показували їм руками того, кого мали пощадити. Ось один з них відв’язав від плечей довженний аркан і став робити на ньому ключку, мабуть, щоб зловити і зв’язати нею одинокого бранця, якого гадали взяти. Глянув я на префекта і бачу, як він незначно повертає меч до власного серця. Його великі сумні очі стрінули мій погляд, і я не втерпів. Я вхопив його лівою рукою за правий лікоть, а правою вказав місце, на якому стояв ватажок і ладився саме видати приказ своїм. Префект зрозумів мій погляд та тільки хитнув раменами. Та, проте, я й не гадав втратити молодого життя, як пацюк у пастці, і враз штриконув коня мечем. Звір зірвався з місця й, як скажений, поніс просто на ватажка. У переїзді вгородив я йому меч у груди. Помпеян звалив другого з ніг, на третього наїхав я з усього розгону, а що наші коні були рослі кападокійські бігуни, а їхні злиденні, із зими ще пошершенілі хабети, то і люди, і коні розскакувалися, наче зерно під ступачем. Кілька ударів мечем, а там і погубна засідка остала за нами. Квади зняли нечуваний крик і поперли щодуху за нами. Та ми втікли, і, — тут Сульпіцій засміявся сухо, — якби не мої римські пригоди, не був би я трибуном, а щонайменше префектом Преторії. Так-то товчу я собою по гетських трущобах і радію, що хоч не маю над собою зверхника. Та ось тут показується, якою слабою животиною є людина. При звуці звірячих голосів здригається душа, а відвага заповзає у найглибші закутини серця. Недаром найважчою карою є дикі звірі у віварії... О! Чуєш?.. Знову реве!..
 — Це ведмідь, великий бастарненський ведмідь!
 — А ти погадай, якщо він тебе візьме в обійми. Брр!
Марк Лігарій засміявся весело.
 — Не сумніваюся, що ти відважний і хоробрий, як і ялося нащадкові Сульпіціїв, та все-таки всіми волокнами твойого серця вріс ти у побут та розкоші імперії. Ти — як ті фламінго, що їх багачі годують у звіринцях, наче рожі, плекані вчасною весною чи пізньою осінню. Коли ж прилетять сердиті зимові аквілони, не поможе й найбільш тямучий огородник: цвіття померзне, било покриє сніг, а весною на його місці виросте тільки противна хобта. Вона погана, проста, вонюча, та сильна, відпорна і плодюча, а її насіння перетриває і жару літа, й осінню негоду, й зимові морози. Ось якими були колись і ми. Ось якими повинні ми стати знову як не своїй державі, то хоч на підложі інших, тугіших народів, як мізки великих, здорових тіл та палких, незіпсованих сердець. Та киньмо це! Не твій це світ, трибуне, і ти не останеш у ньому, але вернеш у дозвілля Архіпелагу чи Сицилії, щоб перемріяти останок життя... Ще тільки днинка, й ми станемо на верхів’я Пірету!
 — Невже?
 — Так, ось там направо займанщина астінгів, які згнобили гетів і на спілку з бастарнами збираються знищити останки держави Децебаловах нащадків. Завтра надіюся стрінути їх відпоручників.
 — Хвала богам неба і землі, якщо які є, подяка твойому генієві, Лігаріє!
 — Коли б і надалі був він мені провідником та опікуном! — похилив голову сотник.
VII
Зо дві сотні огнів горіли найближчої ночі на просторій полонині, на верхів’ях Пірету та Шумної Ріки астінгів. Долами чорніли величезні смерекові ліси, й над ними стояв синявий туман, на якого тло кидали ватри криваві заграви. Здалеку могло здаватися, що огненний Плутон збудував тут, на верхів’ях гірських рік, свою велетенську кузню та кує в ній громи на голови всіх, хто посягне на владу над цим піднебним царством. Гамірно було на полонині. Римські вояки окопали її як слід та розбили шатра згідно з припасом, тільки довкола «преторіюм» залишили більшу площу, ніж звичайно. Причиною цього були переговори, що мали вестися саме в обозі. У безпосередньому сусідстві з обозом на запашній цвітастій траві розложився полк германських їздців, але й тут держали варту язиги Аригета. Вони — по двох — повільним кроком об’їздили стан германців по лінії, на якій поставлені були піші лучники. Одначе всі ті варти були більш на те, щоб пильнувати римського обозу перед гістьми, ніж щоб оберігати гостей перед напастю іззовні. Недарма лиця вартових були повернені до стоянки, — не в сторону лісу.
Русяві голови й білі, часто веснянками вкриті лиця астінгів відбивали ярко від темних голів тракійців, арменців, сирійців, римлян. Астінги були одіті у вовняні нагортки, шкіряні штанці та грубі чревії, а озброєні в короткі гери, широкі мечі або топори та важенні булави. Всі вони сиділи на розвернених довкола огнів ведмежих шкурах, а перед ними лежали на деревляних підкладах чверті волів та цілі печені кабани. Дещо далі видніла група звичайних військових римських палаток, призначена гостям на нічліг, та біля них не було нікого.
Астінги ножами відрізували собі кусні напівкривавого ще м’яса й поїдали його мовчки, попиваючи з рогів мід. Кільканадцять коротко стрижених рабів наливало їм із чималих глиняних збанів напиток, а рослі, кудлаті, на вовків схожі собаки поїдали відпадки, що їх щедро кидали їздці. У зборищі панувала мовчанка, тільки тріск костей, торощених псами, переривав її. Зате з обозу раз у раз долітали вигуки веселої мужви та поклики варт, а тоді на суворих лицях астінгів появлявся вираз глуму. Жорстокі сірі очі прищурювалися, й кілька слів, багатих у сичачі шелестівки, падало з уст цього чи іншого героя. Задоволення або короткий хриплий оклик був нагородою дотепу, а там знову вертала мовчанка.
Посередині зборища на передньому місці сидів високий, широкоплечий, як крислатий дуб, тугий, може, шістдесять-літній переможець у металевому нагруднику та острокінчастому шоломі — видко, ватажок усіх. Його ріг був кований сріблом, ручку його меча приоздоблював чималий гладко полірований малахіт. Позад нього стояв опертий на геру юнак літ, може, двадцяти п’яти, теж у шоломі та у шкіряному, металевими плитами набиваному каптані, з довгим римсько-іспанським мечем при боці. Він не їв, не пив, тільки нетерпляче тупав ногою, скільки разів ватажок підсував ріг невільникові. Довший час старий не звертав уваги на поведения юнака, аж укінці завважив його й повернув лице в його бік. І тоді всякий пізнав би був, що це батько й син дивляться один на одного грізним, суворим поглядом противників.
 — Тсіудгере! — закликав батько.
 — Атта? — відгукнувся син.
 — Зрілий муж висловлює думку ясно й отверто у колі героїв і заступається за неї словом чи мечем!
 — Так, але...
 — Мовчи! Тобі хіба йти туди! — Тут з очевидною погордою кивнув головою в бік римського табору. — Там теж, мов жаби весною, рахкають без приводу й потреби, а в головах їх немає правди!
,Юнак почервонів, мов грань.
 — Я не верзу без приводу та прошу всіх героїв твоєї дружини, Тсіудагате, щоб дозволили мені сказати слово!
 — Не час тут, при веселому пиріта повному розі, на балачку про долю та діла боговитого роду Амалунгів, а ще й із нелітнім хлопчаком. В межу з нами сидять наші союзники, й не слід нам для твоєї примхи міняти гадку із сьогодні на завтра, ніби якісь там язиги чи гети.
Риси юнакового лиця стягнулися, скорчилися вмить, наче паща вовка, який лежить на добичі та шпарочками кров’ю набіглих очей дивиться на інших, менш щасливих учасників ловів. Він вирвав геру із землі й одним скоком знайшовся перед батьком. Глухий говір пішов між зібраними. Вони подопивали мід із рогів, а там посягнули й собі по гери. Зборище мужів наїжилося списами, споважніло ще більш — в очах світила готовість до бою.
 — Ти, Тсіудагате, король і батько, і я завсіди корюся тобі та твоїм замислам, бо я не дитина і знаю, що корисне та що погубне, що чесне, а що ні. Та ось тепер ти і твої — сліпі, як кертиці чи сови уднину. У ваших словах немає правди — тільки брехня, а що більше — не добро, не дозвілля принесе нам новий цей союз, тільки загибіль, безслідну й безславну. Ось тут вбиваю мою геру і, поки померкне у вогкому повітрі її блеск, бажаю сповнення моєї волі. А якщо вирву геру із землі до того часу, так ніколи вже не стане вона поруч із вашими. Роз’єднається плем’я, а божеські брати Гарлюнги самі викажуть, хто має стати сторожем святого нашийника Фреї, паном скарбів, тіл та душ.
Глибока мовчанка залягла збір. Більшість героїв, які сиділи біля короля-рікса, — це були старші вже мужі з просіддю на висках, деякі були, видко, таки його ровесниками, наймолодші мали вже й до сорока літ, тим-то й не зірвався ніхто до спору чи бійки — всі ждали вирішення словом тямучих голів. Рослий, плечистий юнак, стояв гордо перед ріксом, і між обома стриміла в землі гера. Її вістря миготіло в сяєві огню, наче кривава зоря Маре, а заграва падала хвилями на сухорляве, рішуче лице власника. Ліва його рука опиралася на щиті, права вимовним рухом вказувала небо.
Довго глядів Тсіудагат на спису сина, а коли підняв очі, вони блестіли якимсь непевним блиском, наче від проковтнених старечих сліз. Та, проте, голос старого звучав глибоко, рішучо, твердо.
 — То ти ще завсіди признаєш мене королем і батьком? — спитав.
 — Так! Ще розмова не скінчена, а вислід її непевний.
 — Чого ж ти бажаєш від мене?
 — Перш усього — припини пиятику й вели кождому бути готовим до бою чи походу.
 — Не пиятика це, тільки вечеря, Тсіудгере, яку перебив ти своїм нахабним виступом.
 — Не пора полірувати лезо, коли горить ратище! — підняв юнак гордо голову.
У цю мить один із сусідів короля підняв руку на знак, що бажає говорити.
 — Не моє діло устрявати між батька й сина, одначе, коли Тсіудгер жадає від нас відповіди за брехню, я питаю його: де є брехня в наших словах чи ділах?
 — Брехня у ваших заходах та договорах з римлянами під час, коли ви тільки розвідниками великого союзу наших племен. Брехня у вашому союзі із тими якраз римлянами, тоді, коли геройська честь велить з герою в руці закликати Одіна й Тсора і грянути обвалом на ворога, як це робили великі предки над Балтикою у переході на південь. Ти, Валамере, старий переможець, на тобі сліди ран з безлічі боїв, і ти бачиш це так добре, як і я. Чому ж не станеш тут біля мене й не підтакнеш мені перед лицем рікса?
 — Тому, бо закон війни допускає, а навіть наказує підступ.
 — Лукавство у переговорах — це підступ, зрада союзника — це злочин, якого не подарують нам наші діти й онуки та кинуть болотом на наші щити, а неславою на нашу пам’ять! Тому встаньте всі, хто з вас такої самої думки, що й я, й ідім домів або приєднаймося краще до гетів. Вони не проженуть мужів, які не бажають союзу з їх ворогами!
Слова юнака не остали без впливу на приявних. Вони перекидувалися словами, вкінці Валамер звернувся до Тсіудагата зі зазивом:
 — Ти чув, ріксе, слова Тсіудгера. Герой завсіди має право спитати вождя про його замисли, якщо геройська честь йому це наказує. Тому поясни йому причину своїх рішень, інакше його гадка зрівноважить твою!
Ці слова значили, що дружина могла б покинути батька та приєднатися до сина. Крайня лють, ще більша від батьківського жалю, обхопила короля. Він устав з місця й підняв руку, наче на суді.
 — На Теора, який молотом побиває велетнів! Нема брехні в наших словах! Ми бажаємо союзу й землі у римській провінції, а зате беремося боронити лемісу від усіх ворогів іззовні. Цього ми й додержимо, й горе всім гетам, бастарнам, язигам, сарматам, квадам чи будь-кому. Інша справа — наші брати з півночі. З їх приходом прадавня завітна вірність божеським гарлюнгам відчинить ворота їх прихильникам і знівечить пізніше нинішній союз. Та це не наша справа, але замисел і воля богів, їх і приказ, безумовний, неопірний. Ми й римляни — люди зрілі, тямучі й сильні^ нам вільно заключати союзи чи зривати їх без остороги. Якщо їм потрібний такий союз, вони заключать його, та певно зірвуть його, якщо їм уже не буде треба наших мечів. Отак і ми не робимо нічого іншого, тільки саме те, й ні ми, ні вони не вважаємо цього брехнею. Ми й вони — не діти й не жінота! У чому ж тут брехня, зрада, злочин?
 — Ні! Нема ложі, ні зради у нашому ріксові, й ми не підемо за Тсіудгером! — рішили герої астінгів устами Валамера...
Тсіудгер похилив голову й поблід від безмежного схвилювання. Аж по добрій хвилині підвів чоло і простяг руку за своєю герою. Та в цю мить рука батька опала на його плече, а суворий голос озвався знову:
 — Тсіудгере, ти остав сам зі своєю постановою! Ти повинен іти за гадкою всіх. Та хоч би правда й була по твойому боці, то син завсіди має йти за батьком у правді чи неправді і навіть у злочині. Це право роду, який тебе видав на світ і заступається за тебе словом і мечем та після твоєї смерти оплакувати тебе буде, а то й пімститься на її виновних до останнього віддиху, до останньої краплини крови!
Юнак удруге схилив голову перед батьком.
 — Великий ріксе й ви, герої! — сказав, — Не минуло ще дві повні, як саме на цій поляні конав у судорогах кізел, убитий на жертву Фреї. Я прохав її про поміч у любовній справі, а ти, батьку, й ви, герої, згодилися поховати гери й топори на два місяці, щоб Нізія, королева гетів, могла рішитися при співі гіляйху [Весільні пісні. — Авт.] увійти під мою покрівлю. Це подружжя давало в руки астінгів усю Гарфаду [Карпати. — Авт.] аж по лімес і робило нас сусідами імперії. Чому ж ви тепер мучитеся з ворогами Нізії, з якою зв’язана нерозривно моя доля? З огляду на цей наш союз її постанова не випаде прихильно для нас, і я...
 — Ти? — гримнув на нього батько. — Ти? Невже ти уложив цей договір? Не бійся! Твоя гетійка ляже на твоїй ведмежій шкурі в означений час; не твоя у цьому голова!.. Та й ще звідки ти знаєш, що гети й римляни — вороги? Вони ж живуть одні поруч других у злагоді. Наш союз із ними не знівечить умови з-перед двох місяців, і ти, сину, поставиш для себе й своя Нізії хату вже на римській землі!
 — Свариш на мене, атта, а ви, герої, мовчите, бо не знаєте цього, що я знаю. А я знаю, що не було, нема й ніколи не буде миру між римлянами та гетами, «доки ще хоч одна мурованка стоїть по цей бік Дунаю». Таке каже гетам великий заповіт їх царя Децебала!..
Зневажливий сміх почувся у колі мужів.
 — Звідкіля ж тобі це знати? — спитав Валамер.
 — Від неї, від Нізії! На Фрею! Не скаже вона сивій бороді цього, що скаже мені!
 — Розуміється, бо сива борода не повірить по-дурному у що-небудь!
Дехто зареготався. Тсіудагат спалахнув.
 — Геть мені відси, поганче! — крикнув. — Хай піжре тебе полум’я Льокі! Йроклята будь хвиля, коли підняв я тебе зі землі та обніс довкола хати, щоб твій крик залунав на всіх чотирьох углах. Волів я був підняти хлоп’я першої з краю наліжниці. Не стояло б воно ось тут і не насміхалося б з відвічних законів роду та з глуздів сивоволосих переможців. Геть, кажу!	
Тсіудгер зблід і повільним рухом дістав геру із землі.
 — Я йду! — сказав спокійно. — Знайдуться ще в мене побратими, не буду я сам-один проти всього світу. А там побачимо ще, чия буде правда. Та тоді не знайдете мене вже між собою. Гарфада велика й висока, й без вашого огню та води не згинемо ні я... ні вона!
Відійшов швидким, ловецьким кроком і потонув у непростежній гущавині жерепу...
А тоді один із вартових повернувся спиною до огнів і побіг у напрямі табору. Сторожа при брамі віддала честь, підіймаючи ратища. Вартовим був, бач, сам трибун. Він ішов, щоб сповістити Лігарія про вис лід ради астінгів. Одначе Лігарія не було. Ще звечора сів він на малого гетського коника і разом із Бітопором подався в гори.
VIII
Над горами стояла жарка літня днина. Роса просохла ще з ночі, й освіжена рістня буйно вкривала невеличку прогалину у суцілі лісу. Отут було джерело погожої води, обрамлюване високою, в пояс, травою та зрідка засіяним ситником. Трава росла і далі, та там не видко її було в безлічі цвіту. Здавалося, кожда билинка двигала запашну голівку, а ці, що не мали вже місця врости в землю, літали понад нею роєм метеликів. У повітрі було тихо, живий огонь летів з голубого неба, та жара не томила грудей духотою, як це буває на долах. Навпаки, різка свіжість мішалася із сонячним теплом згідно, природно: це ж був амврозійський подих божества сонця, яке сьогодні обіймало владу світа на все літо.
 А ось і само божество зійшло з висоти у райський краєвид і прибрало вид найкращого, найбільш запашного цвіту, найбільш сонячну, чарівну появу — появу дівчини...
Одягу на ній не було, тільки із чорних ягнячих шкірок зі-шита перепаска видніла на цвітучому, тугому та стрункому тілі. Вона розложилася біля джерела, а поруч лежала коротка рогатина і нагортка з м’якого червоного сукна, нашивана золотом та лискучими різнобарвними камінцями. Біля неї, у тіни малої смерічки, спав величезний чорний пес. Він поклав голову на передні лаби й тільки від часу до часу зітхав крізь сон або піднімав одно вухо, наслухаючи.
Живий огонь спливав з неба на золотаве тіло дівчини, й воно приймало його, наче ті безіменні цвіти, та, як і вони, платило йому за це красою. Воно пружилося від часу до часу, протягалося розкішно, розхилялося настрічу любовникові, наче ждало з неба золотого дощу Данаї.
Втім пес схопився з леговища та, видко, навчений, не забрехав, тільки підійшов до дівчини, трутив її носом, а там, оглядаючись за нею, побіг у ліс. Вмить устала й дівчина, обгорнулася нагорткою від грудей до стіп і побігла за псом. Вона знала, що на тому боці поляки є чужинець або дикий звір та що вона буде мати спромогу приглянутися йому з укриття. За кілька хвиль потім на поляну вийшло двох чоловіків. Були це Лігарій і Бітопоріс.
 — Сюди веліла тебе завести княгиня! — сказав гет. — Тут горі наліво хата, з якої видко обоз римлян та стан астінгів. З хати веде стежка просто до обозу. Прощай!
 — Ти куди? Пожди!
 — Навіщо ждати? — усміхнувся гет. — У день сонячного свята, коли з казані кипить зілля, а по верхах кладуть хлопці ватри, коли дівчата миються на нічний танець, а все тіло горить, як пожар лому... ох, тоді не час на розмову з мужами.
Бітопоріс аж приблід, кажучи ці слова. Він, видко, здавна тужив за цим часом безтями, безшабашного збурхання крови, шалу змислів та розпаленої самітностю уяви, а надія на заспокоєння туги не давала йому спочити ні хвилини після трудів довгої мандрівки. Він простягнувся, аж хруснули су стави, і пригриз уста.
Із черги засміявся Лігарій.
 — Справді, великою є понада свята єднання серед цвіту та зелені на славу божеської Котітто, — відповів, похиляючи голову, — мене рівно ж томить туга, а мої ночі минають без сну, наче на огневому ложі. Та не самим тільки квіттям встелене життя. Наче прив’яззю дикого звіра, приковує чоловік своє серце розумом. Тому навіть сьогодні не слід мені бути сліпим на події у нашому обозі та на вільних верхах. А ти, — тут покинув жартівливий тон і заговорив повагом, — поїдеш ще сьогодні до князя Дірда й приготовиш до бою на післязавтра всіх збройних мужів племени. Розумієш?.. Гаразд, можеш відійти!
Мовчки скорився Бітопоріс, Лігарій остав сам і бистрим зором обкинув усю поляну. Відразу попав на слід дівчини. Деякі билини, потолочені вагою її тіла, підіймалися на очах... Одним скоком Лігарій знайшовся біля джерела, й у цю мить щось велике, чорне підкотилося йому під ноги та трохи не звалило його на землю. Пес підскакував, скавучав, брехав, намагався лизати йому руки та лице, словом, вітався, як вігається давно пропавшого пана. Хвиля радощів залила серце Лігарія: «Лео тут, значить, і Нізія недалечко». Із грудей вирвався йому могутній оклик, якого луна понеслася горами, мов рокіт грому:
 — Евое!
у цю мить з-поза кущів вийшла дівчина і, кинувши спис, простягла до нього руки. Лігарій бігом кинувся до неї і з першого маху підняв її із землі, наче дитину. З легким окликом опала йому дівчина на руки, й він цілував її чоло, волосся, очі, уста, груди... Довгу хвилину не чути було між ними ні словечка, доки обоє, знесилені, не впали на м’який моріг і, Пригорнеш до себе, не заховалися в чагарнику.
 — Спам’ятайся, Марку! — промовила згодом перша Нізія, коли підвелися, втомлені, й сіли у затишку, укриті перед оком цікавих, стережені Леом від несподіваної напасти. — Спам’ятайся! Перед нами життя доволі, раз ти вернув. Натішимося ще собою хоч би сьогодні увечері, а поки що послухай, що сталося тут за час твоєї неприявности, і скажи, що зробив ти для нашого майбутнього. Ну доволі, годі вже! — повторила й наглим рухом відсунулася дещо від товариша.
Сотник важко переводив дух. Запах молодого, сонцем нагрітого тіла оп’янював його, як вино, його лице блідло, світилися очі, а руки тремтіли, наче в немічного старця. Та було це тремтіння ловця, який бачить перед собою добичу. Грубі краплі поту виступили йому на чоло; він обтер їх і насилу заспокоївся.
 — Твоя правда, божеська моя, розказуй! — сказав, зціпивши зуби, та стиснув кулаки, що аж хруснули пальці...
А вона поправила волосся, розбурхане під час пестощів, і, обгорнувшися у нагортку, щоб не розсівати уваги слухача, розказувала ось що:
 — Через усю осінь вели ми війну з астінгами. Невблаганні вороги не щадили ні жінок, ні дітей, і навіть війна з вашими військами не приносить стільки втрат, що боротьба із цим навісним плем’ям. Хто вчас зійде з дороги перед вашими когортами, цей може бути спокійний, що за ним не підуть головорізи стежити по лісах та вертепах. Ви повалите державу, але виріжете тільки цих, що стануть з вами до бою. В астінгів не ге, бо вони живуть з війни так, як ми з нашого товару чи з ловів. Тому побивають усе живе, щоб прогодуватися відумерщиною. Для них противник — це дикий звір, якого вбивають на поживу. Між нами, як знаєш, сидить по той бік гір багато Застарнів: — вони ж астінгам брати! Тим-то й помагали їм і не затаїли ні одної стежки, ні одної оселі, ні одної людини. Всякий опір кінчався різнею, так що вкінці всі повтікали на цей бік гір, де нема вже бастарнів. Ми уступили з усього
північного узбіччя гір аж до джерел Пірету, і тут рішили ми зібрати всі сили та, знадивши астінгів у яке-небудь провалля, вистріляти з луків до ноги. Але й тут пронюхали кляті зрадники наші замисли й сповістили про них Тсіудагата. Був уже грудень, коли впали в нас великі сніги, і ми були певні, що на цей рік годі буде вже діждатися нагоди до відплати. Князі Дірд і Вітібал намовляли мене відпустити рать домів, я тільки одна не рішалася. І ось одної днини, коли ми всі мерзли в колибі, чуємо нагло крик, зойк та звісний на ввесь світ бойовий рев астінгів. Яким способом пробралися вони зимою крізь заспи та ломи, знають тільки боги. Досить, що вони були тут і з нечуваним завзяттям кидалися на наші колиби, повні сплячих та беззбройних ратників. Князі потратили голови, рать пустилася врозтіч, та я зрозуміла вмить, що вони не зможуть відразу наступити на всі наші ватаги. Я скочила на коня й поїхала до найдальших колиб, підняла всі найдальші ватаги й вернула з ними надвечір, коли астінги опанували саме наш головний стан. По дорозі мучилися з нами всі ті, що вивтікали були з колиб. Вони горіли жадобою мести й завзяття. Ми обвалом грянули на п’яних побідою напасників, і ні один з них не втік із життям. Вони, бач, не тікають ніколи, хоч би й бачили шлях до втечі. Одного тільки ватажка зловили ми на аркан, яким Дірд навчився орудувати, коли був торік у язигів. Ватажком цим був Тсіудгер, син короля. Він зразу домагався смерти, кидався на меч, товк головою об каміння, так що ми мусіли його зв’язати. Та згодом заспокоївся й одної днини сказав мені, що мене любить та що я мушу стати його жінкою, якщо не велю його вбити. Прийшлося мені знову зв’язати його, та саме тої ночі Тсіудгер утік...
 — Ти знадила його, Нізіє, своєю красою! — замітив невдоволено Лігарій. — Хто тільки гляне на тебе — пропав! Усе-таки треба було сильніше стерегти бранця.
 — Вітібал сам оглядав його ремені перед самою втечею. їх знайшли вранці погризеними. Видко, пес, якого присвоїв собі був Тсіудгер у неволі, перегриз їх на приказ пана. Та самого пса Тсіудгер убив, щоби звіря не зрадило його в утечі. Що й казати! Тугий і завзятий це борець, та це не людина, але звір. Не завагався б він ударити мечем батька, жінку чи дитину, якщо б хтось із них нарушив його геройську честь...
 — Все-таки твої очі дорожчі йому від чести! — укинув дещо злобно Лігарій. — По закону свойого племени повинен він був убити себе, як тільки розв’язали йому руки.
Ніжні, рухливі ніздрі Нізії дрогнули згірдно.
 — Ах, це інша справа! Навіть дикий тур рикає привітно талеститься, коли підходить до самки, а ведмідь у горах
їсть рибу, ягоди, гриби, і горе ловцеві, що в такий час принесе додому його шкіру. Бач, буде мусіти від власної добичі тікати під вітер, ха-ха!
 — На Кіпріду! Хоч би від нього несло амброю та фіалками, горе йому, якщо стрінеться зі мною! — проворчав Лігарій, а його права рука, суха та м’язиста, висунулася грабіжним рухом наперед.
 — Не хочу! Нелегко побороти ведмедя чи тура, а якщо це непотрібне, то краще зійти їм з дороги.
 — Борониш його?
 — Ні, тільки боюся за тебе! Один скажений вовк стане за десяток звичайних, і ніхто розумний не піде боротися зі скаженим звіром чц їдовитою гадюкою. У твоїх словах, Марку, заздрість!..
 — Ні, божеська! Це тільки озлоблення жреця, якого ідола каляє погляд юрби.
 — Погляд не каляє ні сонця, ні місяця, бо вони зависоко! Ось слухай далі.
Розправила складки одежі й так кінчила:
 — Після втечі Тсіудгера прибули від астінгів висланці з гілками омели на ратищах на знак миру. Вони обіцювали вічний мир і союз у заміну за мою руку. Тоді склали ми перемир’я, а я вислала до тебе Бітопора. За цей час позбирали ми, тобто я й обидва князі, всіх гетів, які живуть під моїм присудом. Сила моя велика, та, проте, починати другу війну без вашої помочі небезпечно. Чи знаєш ти, що за астінгами є ще багато-багато їхніх племен, ген аж по сиві води Північного моря? Вони ждуть тільки, щоб астінги пробилися через гори в межі Римської імперії. И тоді вже хвиля за хвилею попливуть гети, немов нестримні хвилі Шумної Ріки. Як ось уже тепер ідуть з ними бастарни, так мусіла б іти з ними й велика частина гетів, за ними язиги, а там відгукнулися б побиті маркомани, квади, свеби. Нам самим не остало б нічого, хіба з душею втікати у Чорні гори — або загинути. Злидні або смерть!
- Марк Лігарій слухав уважно. Картини, які змальовувала Нізія, були яркі й виразні. Очевидне було, що тільки в оперті на римський лімес могла остоятися держава його й Нізії, та якщо Рим заключив союз із астінгами, держава ця оставала, наче рука дитини між молотом і ковадлом, поза межами безпеки й миру. Людність Карпат мусіла приєднатися до переможців, утікати в безвісти або гинути. Не було в неї городів, військ, союзників; були тільки вороги!
Отож треба було за всяку ціну розбити намічений союз астінгів з Римом, самим підобратися до лікторських різок та топорів.
 — Чи дорога до скарбів Децебала ще отверта? — спитав по хвилі.
 — Розуміється. Всі золоті персні, самоцвіти та срібні сестерси заховані у великих глиняних горшках і скринях.
 — А скільки часу треба, щоб видобути його частину, ось хоч би стільки золота, скільки зможуть нести два мули?
 — Три дні!
 — Так привези мені у хатину, де сьогодні мали ночувати, саме стільки...
 — Як-то? То ти не проспиш сьогодні зі мною?
 — Ох, ні, Нізіє! — зціпив зуби сотник. — Чар Орфеєвої оргії порушує скелі, та не сміє знівечити замислів мужа! Сьогодні увечері або завтра прийдуть сюди жовніри. Прийми їх, угости, та не пусти гуляти з дівчатами. Якщо не послухають, можеш їх навіть покарати.
Припав головою до голих колін красавиці, а з його грудей вийшло наче хлипання дитини. Та згодом встав, насилу усміхнувся й пішов горі, де була хата та стежка до обозу. Самітною остала княжна. Вона цупко обгорнулася своєю нагорткою, та коли підіймала зі землі ратище, на голову вірного Лео впала велика перлиста сльоза.
IX
Як тільки Марк Лігарій дійшов до вершка горба, на якому стояла хата, побачив перед собою вдолині римський обоз та стан астінгів. Із цього боку схил уривався стрімко, й для більшого числа людей не було тут доступу. Тільки звична людина могла при помочі виступаючих скель та окремих кущів ізлізти з обриву вділ, якраз проти колиб астінгів. Не дивно, що Лігарій бачив досить добре все, що там діялося.
А діялося там щось небуденне. Астінги, які в цьому часі повинні були вилігуватися на шкірах, грати в кости або пиячити, юрбилися чомусь-то довкола шатра Тсіудагата, а рухи їх зраджували незвичайне схвилювання. Вони зібралися довкола людини у червоному плащі, що в ній Лігарій здогадувався короля. Перед нею лежала на землі якась постать, мертва чи зв’язана, а біля неї двох напівнагих варварів розказували щось зібраним. Очевидно, сталося щось незвичайне, та воно не тикалося римлян, бо вартові язиги й легіонери стояли, як давніше, а в отвертій брамі табору виднів здалеку вояк у червоному «сагум» та шоломі трибуна, який спокійно приглядався дії. Міг це бути тільки Сульпіцій.
Саме коли Лігарій намагався розв’язати загадку, всі руки підняли горі, а проміння сонця замигтіло на вістрях піднятих
ратищ. Після того юрба астінгів поділилася на гуртки, які один за одним стали виходити з табору. Аж тоді римський трибун увійшов між них, і між обома червоними плащами почалася розмова. По хвилі трибун вернув до брами, а рікс пішов попереду одного з гуртків і теж заглибився в ліс. У стані астінгів остало всього кількох людей; всі інші покинули його. Довго мізкував сотник над цим, що бачив, але не придумав нічого. Зрозумів тільки, що це «щось» може перебити переговори і дати йому змогу перевести свої замисли.
Закинув меч на плечі та прив’язав його туго, щоб не хилитався, а сам став сходити вділ карколомною стежкою. Від гілки до гілки, від каменя до каменя пробирався сотник швидко і справно. Видко, не вперше доводилося йому спинатися по карпатських узбіччях. Коли дійшов до останніх терас гори, присів, упорядкував одежу, привісив меч як слід до правого бедра і пустився звичайним приписовим кроком легіонера до брами обозу.
 — Аве, трибуне, — закликав. — Бачу, ваші гістріони втяли якусь нову штуку!
 — Іменно! — кивнув головою трибун. — Та найгірше те, що не знати, як поставитися до неї нам. Легат і квестор радяться та кличуть мене, а я, на п’яного Сілена, як осад у старій амфорі!
 — Що ж таке сталося?
Трибун розказав, що Тсіудгер стрінув у лісі одного з учасників вчорашньої розправи й після короткої суперечки убив його герою. Він був не сам: кількох юнаків проводжало його, й було очевидне, що між астінгами з незвісного приводу настав роздор. А що в ас+інгів справа геройської чести та кривавої пімсти була важніша, ніж усе інше, то й переговори не могли поки що відбутися.
Лігарій уважно слухав оповідання, й його лице прояснювалося щораз то більше, аж укінці плеснув у долоні й на голос крикнув:
 — Евое! Щойно губився я в гадках, як ТезеіҐу Лабіринті, та ось — і нитка Аріадни! Вибач мені, достойний трибуне, радощі відбирають мені пам’ять. Будь ласка, потрудися у вартівню, — я поясню тобі все.
 — Ходім! — важко сказав Апарт, і обидва подалися до шатра, яке було призначене для вартового офіцера.
 — Ти знаєш, друже Сульпіціє, що легат має заключите договір з астінгами, та будь певний, що гети ні живої душі не пустять у Пароліс, якщо такий договір стане. Тому приготовив я все потрібне, щоб післязавтра гети вдарили на астінгів таки коло нашоги обозу. Тут ми сильніші, ніж вони, і діло можна буде повести як слід.
 — Куди ж бо? Адже ж тоді мусіли б і ми помагати союзникам!
 — Зовсім ні! Це був би невідповідальний вчинок, який міг би поставити тебе перед воєнний суд. Що тебе обходять варварські чвари? Адже ж союзу ще нема!
Трибун видивився на Лігарія, а там і плюнув у ліву руку.
 — О proh pudor!1 Який з мене дурень! Боги, відверніть лихо! Твоя правда, Марку!
Сотник засміявся.
 — На щастя, напад зайвий, бо переговори припинилися й так. Тож порадь легатові, щоб зараз почав будувати хати та заводити копальню. Нарубаних дубів, буків та смерік доставить Нізія, тобто я. Та перш усього не забудь про дві річи: віддати мені тридцять легіонерів з двома принципалами і визначити для квестора колибу в місці, до якого був би легкий доступ. Це не буде важко, бо Буфо не любить і не вміє спинатися по звишках. Отож його хата мусить стояти недалеко від законів. Треба йому буде дати як прибічну сторожу яких двадцять іллірійців або ще краще — язигів. Аригет дуже радо підійметься берегти одну дівчину, якщо за це одержить другу.
 — Навіщо ж тобі легіонерів? — спитав трибун.
 — Не мені їх треба, але тобі! Вони ж мають пильнувати моєї spons’u [Судженої. — Авт.] .Ta твоїх грошей!
 — Моїх? Де ж вони?
 — Завтра будуть уже в хаті, яку вкаже воякам провідник. Одно тільки застерігаю собі: моя sponsa матиме право життя і смерти над легіонерами, доки не приведуть її до обозу.
 — Не розумію! — кинувся Сульпіцій. — Невже ж ти думаєш, що римські вояки скорятимуться якійсь там варварській княжні?
 — Ха-ха-ха! Два динари тому, хто в твоїй когорті знайде хоч сотню італіків! Та ти не бійся. Ця варта тільки про око. У Нізії є стільки вартових, що сам легат буде мусіти її слухати, не то що!..
 — Хай буде! — рішився накінець трибун. — Але що буде, коли Атілій не захоче мене послухати?
 — Як так, то ти сам візьмешся за справу. Все військо твоє, і це головне!
 — Ба, але відповідальність! Легко тобі розпоряджатися, раз ти рішився покинути наші орли. Та я, як знаєш, не можу цього зробити, а Буфо впливова й небезпечна людина!
 — Справді, — згодився Лігарій. — Нема для нього місця в наших замислах, тому й оставляю його на боці. Та ти його не бійся! Як-не-як, а він буде мусіти остати тут зі мною... назавсігди!
 — Боги чули твою мову, вони й дивляться у твоє серце! — здригнувся Сульпіцій.
 — Боги як боги, але ти чув її і зрозумів, а якщо ні, то зрозумієш у своєму часі. А за тим vale1 і вертай швидко сказати мені, що рішено!
Більш приголомшений, ніж переконаний, відійшов Сульпіцій. Отут, серед дикої природи та диких людей, з’ясував він собі щойно всю безпомічність римського горожанина, до якого, як казали, належав увесь світ. Справа, зразу ясна й нескладна, перемінювалася у праліс, де на кождому ступні можна було сподіватися злої пригоди. Вовк, ведмідь, рись, ворожий лучник чи герою озброєний душогуб — чи не було це одне й те саме? З віддалі визнавався ще трибун дещо в укладі сил римлян, гетів. астінгів та намагався узгіднити свої бажання з цілями цезаря. Та зблизька він відразу втратив можність знайти вихід із суперечностей. Зовсім ненадійно продав він себе Лігарієві, який усе підпорядковував своєму коханню до Нізії. Правда, він дбав про копальню, головну ціль усієї виправи, та чи союз із астінгами не був корисніший для римлян, ніж союз із гетами, — це було сумнівне й непевне. Непевною була, врешті, й добра воля Лігарія. Він же ж міг, розбивши астінгів, із черги кинутися на табір... Щораз більше почував себе трибун малою дитиною, яка, йдучи за педагогом, не знає, чи цей заведе її до школи, чи до печері педерастів, чи, може, до християнської біжниці, де поїдають дітей та кланяються ослячій голові. Злість обхоплювала Сульпідія тим більше, що він, як справжній римлянин, не розумів зовсім безкорисності!. «Ehl ut des» [дослівно: даю, щоби ти дав (нічого даром!). — Авт.] — було кличем вовчого племени, яке вийшло колись із бедер Квірина, а саме тут не бачив Сульпіцій, щоб Лігарій мусів додержати умови, осягнувши наперед свою ціль уповні. Він же ж міг осягнути її навіть всупереч волі його чи легата. Так бодай здавалося Апартові, й тому він губився у здогадках та сумнівах.
Хіба, хіба... що він уже заразився від варварів цими прикметами, які так дуже цінять письменники та які є тільки на папірусі!..	
На превелике диво, легат відразу зрозумів корисність становища і згодився без ніякого спротиву таки саме тої днини рушити з табору робітників та рудокопів. Буфо, щоправда, противився, але трибун обіцював йому збудувати окрему хату недалеко копальні та осторонь усіх інших хат і дати прибічників. Квестор жалувався знову на свій вік та тушу, на потреби «фамілії», одначе згодився, бо надоїло йому вже спати у шатрі.
Коли трибун вийшов на форум, застав там Лігарія при виряджуванні у гори легіонерів. Молодий гет, одітий тільки у довгі повстяні ногавиці та широкий шкіряний черес, мав повести відділ. За відділом ішли коники, обвантажені поживою та бойовим припасом. Лігарій видав прикази нижчому ступенем центуріонові, щоб держав людей у послуху, безумовно не пускав їх ганятися уночі за дівчатами та не допускав до хати нікого, хіба кого покличе королева.
 — Вона ваша доміна! — говорив. — Кожде її слово — закон. Одного тільки не вільно вам вчинити, хоча б і сама зажадала, — а то полишити її саму без опіки. В разі нападу маєте її боронити й оборонити, бо якщо не обороните, то для тих, що остануть живими, — verbera і спіх!1 Служба імператора!
Справившися, трибун велів трубити на збірку, й після двох годин з табору виступала довженна валка людей зі заступами, лопатами, сокирами та в’ючними кіньми, ослами, мулами. На їх хребтах вершилися клунки з ремісницьким та рудокопським знаряддям і поживою для мужви. В таборі остали тільки легіонери й невелика частина помічних військ. Щойно тепер табір прибрав вигляду справжнього «castra Romana»1 2, і трибун зараз настановив на римський лад сторожову службу, порядок занять та розсилку стеж. Згодом здав команду легатові, а сам поїхав теж за рудокопами.
Дорога туди була недалека й недовга, бо всього яких дві години ходу. Правда, плай був гарно прорубаний і розчищений невидимим союзником римлян, а саме місце, де мала станути оселя, було випалене огнем. Була це невелика висо-корівня над шумним потоком, який каскадами й шипотами пропливав до Пірету. В багатьох місцях виступав тут молодий кварц, а біленький пісок устелював дно плес, які чергувалися напереміну з бистринами. На високорівні лежала у стосах безліч нарубаних та пообтісуваних брусів, дубів, буків, смерік, а дещо вище, на гарному безлісному виступі скелі, який підносився над рікою, лежав готовий уже зруб великої, просторої хати на дві половини. Саме тут зібралися всі ватажки походу під проводом трибуна, щоб розглянути поземелля. Лігарій, який успів уже розвідати все гаразд від провідника, пояснював положення майбутньої оселі й копальні.
 — Золото є в цих скелях над потоком, та в першу чергу треба буде переполокати пісок у потоці. Між бистринами у плесах золота чимало. Завтра відвернемо потік і почнемо працю — сажень за сажнем аж до мертвої скелі. На рівнині стануть хати для фоссорів та вояків у двох чотирикутниках. Отут, під скелею, буде стояти оселя копачів, а там далі від стежки — обозу.
 — А тут? — укинув трибун. — Тут найкраще місце для коменданта. Бачу навіть готовий уже зруб...
 — Іменно! Це й є дарунок гетів для майбутнього начальника! — пояснив Лігарій. — А оце, — тут рукою обхопив усю величну панораму гір, — це дарунок гетів для римського народу, плата за союз!.. Таке казав мені провідник, висланець їхньої королеви, чи княгині.
 — Так це місце для моєї фамілії! — втішився Буфо. — Робіть, що знаєте і як знаєте, але тут мені й моїм буде найвигідніше! Як майбутній начальник копальні, тут бажаю осісти. У моєму віці, при моїй туші мені треба спокою й обезпеки.
 — Спокою тут буде доволі! — згодився трибун. — Та щодо безпеки, то гадаю, що хата серед табору була б безпечніша.
 — Ох ні, плебс напихається хлібом, фасолею або несвіжим м’ясом чи рибою, не миється, пітніє при праці, тим-то й воняє, як зараза. Рудокопи — це ж раби, які ранком ідуть до праці, вполудне вертають на обід, опісля знову йдуть, а ввечері, коли людина бажає віддиху й окріплення сил, вони смородом і сопухом наповняють свій світ і затроюють мій. Егеу! Мені здавалося б, що я диспензатором у атрію розбагатілого торгівця безрогами на Субурі!
Сульпіцій добре розумів відразу й погорду квестора для праці й убогости, бо й він сам відчував її в відношенні до прощави, та на вид уговорював його жити серед табору, щоб викликати в нього спротив. Як не можна краще вдалося це трибунові. Квестор упав у гнів, а тоді Апарт з облесним усміхом згодився на всі його бажання, буцімто уступаючи перед його волею.
 — На Поллюкса! Якщо справді це твоя воля, Віліє, то хай буде по-твоєму. Не бажаю я, щоб ти вважав мене за кого іншого, як за свого слугу, і вір мені: тільки для твоєї вигоди кажу тут будувати тобі домівку.
Глибоко відсапнув Буфо, а його риб’ячі очі гордо-ласкавим поглядом спочили на усміхненому лиці зігненого у поклоні трибуна.
 — Впевняю тебе, що не забуду тобі твой уступчивости й, може, вже невдовзі зможу доказати тобі це. Не забудь, одначе, й цього, що ця хата на відлюдді...
 — Знаю! — перебив йому трибун. — Отам під скелею буде вартівня, у якій стане Аригет.
 — Чому саме він? — спитався, немило вражений, квестор.
 — Тому, що він степовик-непотріб, який не годиться ні до нагляду за роботами, ні до командування військом, ні до ловів у горах, хіба до варти та посилок. Схочеш його мати біля себе, то він буде завсігди тут, а не схочеш, то вишлеш його до мене, чи до Паролісу, чи куди-небудь. Ось що.
 — На Геркула, не поскулили тобі боги розуму! — закликав квестор, захоплений ласкавістю трибуна. — Ну, так починай!
Роботи почалися зараз на всі руки. Між робітниками в таборі було чимало вишколених практиків, яких не бракло ніколи римлянам. Від століть приучувалися вони за кілька годин збудувати укріплені обози, оселі, цирки. Не дивно, що вже другої днини на зрубах станули стіни, третьої — крівлі, а четвертої почали виправляти стіни, вставляти в хаті Вілія поміст та уставляти привезене майно. Сам Буфо доглядав усього, бо у гірському повітрі почував себе далеко краще, ніж звичайно. Мав перед очима ціль — будувати собі хату, і від ранку до вечора займався нею неподільно. Навіть за Сірою менше наглядав, як завсігди, і не бачив, що вона раз у раз перекидається поглядами із Сульпіцієм. Аригет стояв увесь день біля вартівні та пильнував зором Хлое, яка доглядала куховарів при огнищі. Але ні одна, ні друга не відважилися на розмову, а й обидва мужі не мали спромоги підступити до них.
Хто в тиждень опісля прийшов би на самітну високорівню над диким гірським потоком, той просто не повірив би був очам. На розчищеній поверхні горба стрійними рядами стояли довгі, обширні, хоча й низькі домівки. Стіни до половини висоти закидані були убитою землею та обложені деревиною задля тепла взимі. Вікна і двері були тільки від півдня. Від півночі високі стрімкі крівлі спадали аж до землі. Північна половина домівок призначена була на склад поживи, одежі, знаряддя, південна — на мешкання. Довкола осторонь самітньо стоячої домівки квестора був уже частокіл, а при вході було двох вартових у шоломах та зі списами. Домові раби крутилися на обійсті, а з комина курилося постійно.
Рівночасно голосно та гамірно було над потоком. Тут робітники переполікували пісок та рінь, добуті з дна, щоб дізнатися, звідки взявся пісок, у якому знаходиться золото. Успіхи були незвичайні. Невеличкі, водою вибиті дучки по-нижче водопадів та шипотів були часто до половини наповнені дорогоцінним піском. Тому-то від першої хвилі треба
було пильно наглядати за робітниками й раз у раз перешукувати їх одежу якнайдокладніше. Мішочок за мішочком мандрував у чималу скриню, яку держав квестор у своїй хаті, а робітники й дозорці одержували за кожду скількість відповідні знаки. Головний дозорець вів свої палички зі знаками і передавав їх трибунові, а цей порівнював їх зі звітом квестора, який переважував і списував здобутки.
З кінцем декади вислані горі потоком рудокопи сповістили, що, почавши від певного одного закруту, у піску не находиться вже ні дрібки золота. Був це знак, що жила золота лежить десь між оселею та цим закрутом, тож швидко знайдено її на лівому березі. І тоді частина рудокопів остала на місці полокати пісок, а друга рушила горі потоком лупати та молоти золотоносну скелю. На цьому вступні праці покінчено, трибун міг вертати до обозу.
Одинадцятого дня дозорець переловив якогось сирійця чи жида на крадіжі золотих зерен. Він ховав їх у міхурчики з риб, які ловили вечорами рудокопи в потоці, і ховав у буйній кучерявій чуприні. Робітника побили до нестями виноградними буками, відтяли йому обидві руки й опісля прибили на хрест. Він страшенно мучився та нелюдськими зойками наповняв усю оселю. Та, проте, квестор не велів його добивати, щоб усі робітники бачили, яка кара жде злодія та спроневірника. Сульггіцій не противився теж, бо знав, що ця жорстокість конечна, якщо мас в копальні панувати лад. Він одобрив присуд квестору і сповістив його, що мусить вертати до обозу. Квестор зараз казав занести себе до робітничих домівок, зарядив збірку і, вказуючи на злочинця, заявив, що з тої днини сам переймає провід у всьому аж до повороту трибуна та що не гадає найближчому провинникові пробачити, як не пробачив першому. На його лиці видко було вдоволення зі себе та з успіхів копальні, радощі з відданої йому влади та розкіш, яку почував, дивлячися на нечувані муки конання. Бач, не знав він, що саме в цю хвилину відходив Сульпіцій від ложа Сіри і стрічав біля вартівні Аригета.
 — Аригете! — говорив. — Якщо прибуде до тебе гет і принесе тобі оцей перстінь, — тут показав язигові звичайний невільницький перстінь зі сороміцьким символом, — то ти стягнеш сторожу до вартівні і вчиниш усе, чого забажає від тебе післанець. Зрозумів?
 — На Мітру, ні! Та, проте, вволю твою волю, якщо дізнаюся, чи Хлое...
 — Хлое ждатиме твойого приходу в таборі!
 — Присягнеш?
 — На Стікс та меч! — закликав трибун.
X
У половині дороги до табору зустріли Апарт і Лігарій їздця, якого вислав легат Атілій по трибуна. Астінги вернули саме у свій стан, та між тими було замітне якесь дивне схвилювання. Легат не міг цього зрозуміти, тому й бажав, щоб прибув досвідніший трибун. їздець їхав щодуху, мало життя не випер з коня, видко, було йому спішно, як ніколи. Лігарій розпитував їздця про сотню, вислану до Нізії в гори, й дізнався, що на її вже двічі напастували якісь невідомі вороги, здається, таки астінги, але гети за кождим разом проганяли їх, ще поки зударилися зі стіною римських щитів.
Не дивно, що обидва подорожні рушили з копита й за годину були вже біля брами табору. Нашвидку оглянули стан астінгів і поїхали на майдан. Легат привітав їх радісно, наче недужий лікарів.
 — Ласка Мінерви хай осяє вас розумом, щоб ви могли внести світло у темряву, яка панує в моїй голові! — закликав. — Аж тепер бачу, що значить досвід у ділі з варварами.
 — Звісно! — завважив Лігарій. — Варвари — це люди вільні, з усіма людськими прикметами, замислами, гадками, бажаннями, а ми тільки ляльки, вичепурені на один лад, яких усі стремління може той, хто їх знає, обчислити наперед та купити їх за певну означену суму. Тому-то ми — наче той сліпець, який знає тільки обстанову свого кубікулю, а поза цим нічого.
 — Так, не легко воно вести переговори з варварами, та ми їх вестимемо удвох! — потішив легата трибун.
 — Найтяжче саме те, для чого мене тут післали, себто збагнути властивий йастрій тих майбутніх союзників. Бо ж вони могли б на випадок чого перемінитися у ворогів, і тоді втрати не вирівняла б хоч би й яка хвилева користь. Імперія вічна, люди смертні...
 — Ні, достойний, імперія не вічна, вічною є тільки дурнота державників, які не дозволяють намісникам та полководцям перебувати довший час на одному місці. В разі якоїсь тяжчої справи знавцями стають сотники, а сенатори мусять їх слухати, як простий легіонер підофіцера. Ось що!
 — Бачив я, — вмішався до розмови Лігарій, — що астінги билися з кимось. Багато між ними ранених, та й менше їх стало чомусь-то. Видко, таки батько побився із сином. Дозвольте, достойні, піти розвідати.
 — Иди! — приказав Сульпіцій. — Та про вислід не скажеш нікому поза нами тут у шатрі! На твоїх устах печать цезаря!
 — Розумію! — підняв руку сотник і вийшов.
 — Ось бачиш, трибуне, яка заковика! — жалувався легат. — 3 ким тут робити договір? З батьком чи із сином? А тут копальня, як кажуть, багата, а гети, непам’ятні давньої війни, подають руку до союзу і грозять війною в разі відмови.
 — Тобі хто казав? — живо спитав трибун.
 — Переказала післанцем ця королева чи княгиня, якої ти казав пильнувати там десь у горах.
Апарт задумався.
 — Ба, мало того! — жалувався далі легат. — Я маю від імператора доручення за всяку ціну обезпечити лімес, бо на другий рік усі війська з Дакії рушать на захід, щоб знищити до решти маркоманів, квадів та їх союзників. Карпати мають стати лімесом імперії на півночі. Наддунайські легіони мають подати руку дакійським. До того треба йому союзників у степах Язигії й тут, у горах. Язигів уже вдалося приєднати дарунками або пробаченням зради під час останньої війни. Тут союзником мають бути астінги. Так казав цісар. А тут маєш! Рятуйте ж мене, всі боги Олімпу й Орку, Сирії і Єгипту, Фритії та Вавилону!
 — Послухай мене, Атіліє, і подякуй своєму генієві, що він, видко, заприязнився з моїм, так що ми обидва глядимо собі в очі — не на потилицю. Послухай і не кажи нічого, доки не скінчу.
 — Говори, amice1, і хай устами твоїми промовить Мінерва.
 — Якщо не знаєш, кому вірити, а кому ні, то не вір нікому! — почав трибун. — % Поладнаєш з одним, другий нападе на тебе чи на нього, й де тоді безпека імперії? Коли ми вийдемо з провінції й астінги поб’ються між собою, то що зроблять тоді, гадаєш, ображені гети? Держава Децебала від Пірету до Сармісегетузи була вчора, а що її нема сьогодні, то ще не доказ, що вона не може бути завтра! Не такі були сили держави за славного Лукулла, Марія, Суллі, а Мітрадат міг в один день вирізати сорок тисяч римлян в Азії! В Азії — не в злиденній Дакії, до якої вже Гадріан казав зняти міст, збудований Траяном. Краще мати отвертого ворога, ніж безсильного або непевного союзника. Тому ще раз кажу: не заключай союзу ні з одним, ні з другим. Та мало цього! їх треба не тільки відправити, але й побити, так, щоб їм раз і назавсігди відхотілося саме у цьому місці лізти на лімес...
 — Ба, але союз... — не втерпів легат.
 — Пожди! Буде й союзник! Як одиноким союзником в Африці можуть бути нуміди, так тут можуть бути ними тільки гети. Тільки вони знають гори, ТІЛЬКИ ВОНИ МОЖУТЬ мати користи з того, що лімес стоїть ненарушений. У них! кровні вороги — бастарни й усе германське кодло. Це ворог, з1 яким не можна лупитися союздм, бо він сьогодні тут, завтра1 там, і тільки той може мати його поміч, хто разом з ним1 вибирається у світ. І саме тому єдиною їх опорою — лімес. Ось чому забули вони ворожнечу з нами, але й ми саме тому повинні шукати приязни їх, а не неприкаяних волоцюг далекої півночі.
 — Ти... ти до речі говориш, Сульпіціє!
 — Астінги — це дикі бестії пралісу, які кидаються на бестіаріїв претори, бо не знають, що хоч би убили й кількох, то1 все-таки омотають їх укінці тенетники і завезуть у віварії
Бач, претор повинен дбати про ігрища для римського1
плебсу, інакше скинуть його з уряду. Бестія не знає про те і з ревом кидається на ловців, ранить, вбиває! Гети — це освоєнії леопарди, які знають, що за бунт чи шкоду жде їх кара, зате за' чемність і послух — чималий шматок свіжого, кривавого м’яса. Вони знають і те, що не треба їм з висохлим язиком ганятися за добиччю, бо щоднини привезуть їм готову їду бестіарії. Чи ти зрозумів мене, Атіліє?
 — Так, ти радиш союз із дакійцями?
 — Не я раджу, легате, але конечність, обставини, ніж на горлі, й то не тільки на твоєму, але, хто знає, чи й не на горлі самого імператора...
 — Так, розумію! Копальня...
 — Іменно! Протягом кількох днів добули ми на кількадесят талантів золота, а це щойно початок. Сам знаєш, що траянівські динари — це вже не гріш, але товар, за який платять подвійну ціну новими грішми.
Замовкли. Глябріо ходив хвилю по шатрі там і назад, вкінці станув перед трибуном і розвів руками.
 — А таки я маю приказ поладнати діло з астінгами, хіба що це виявиться неможливе. Звідкіля ж узяти тієї неможливости? Меркуріє! Фунт ладану та трилітнього бичка жертвую тобі за розв’язку! — Саме при цих словах у шатро увійшов Лігарій і віддав честь. Лице його ясніло.
 — Достойні! — голосив. — Між астінгами вибухла межиусобиця. Молодий Тсіудгер зібрав чималу ватагу молодших астінгів та найнятих бастарнів і присягає, що не допустить до союзу з нами. Побилися вже раз із королем і його дружиною і навіть перемогли його. Тим більше просить, щоб ваші достой-ности прийшли йому в поміч, як майбутньому союзникові.
 — Ха-ха-ха! — зареготався трибун. — Бачиш, Атіліє? Союзник, який має берегти лімесу, сам просить у тебе помочі.
 — 	Звідкіля ж ця межиусобиця? — допитувався легат.
 — Годі вирозуміти як слід їхню балаканину! Здається, що здні хочуть союзу, а другі ні!
 — Що б воно й не було, — вмішався трибун, — чи ходить ро союз, чи, може, тільки про дівчину або гріш, це неважне! З кождому разі такий союзник під теперішню хвилю не то що дестійний, але й небезпечний. Адже і ми відповідаємо за вчинки наших союзників, користаємо з його перемог і платимо за його промахи.
 — 	Цікавий я тільки, звідкіля цей юнак роздобув гроші?
 — 	Він напав на людей королеви гетів, які везли її гроші в наш табір, і відбив частину, — відповів діловим тоном сотник.
 — 	Ах, то ті в’юки, що прийшли перед кількома днями, — де гроші?
 — 	Так! Достойний трибун велів королеві віддати їх у заставу безпеки копальні й табору! 
Темно зробилося в очах трибунові. Ось обіцяне багатство р нього в таборі. Ось перед ним життя в безкраїй радости... Сіра... Архіпелаг... смарагди... Ізидо! Мітро! Ніяка уява не вигадає стільки розкошей, скільки добудуть вони з уст, грудей га бедер своїх... Ха-ха! Не побачить його вже вонючий Рим, не знадять терми, ні форум...
Ухопив себе руками за голову, ніби угинався під вагою гадок, а на ділі, — щоб закрити паленіюче лице. І справді опанував себе по хвилі, а коли відняв від лиця руки, щелепи його були вже бліді, уста затиснені, очі погаслі, тільки ніздрі дрожали хвилями замітно.
 — А чи багато пропало? — питав рівнбдушним тоном. — Чи знає королева Нізія, скільки і чого заграбив Тсіудгер? Якщо ие знає, то треба справдити і сповістити її про втрату.
 — 	Властиво, з її грошей не пропало нічого. Астінги лострілили коня, на якому віз один з гетських князів свої гроші, й цей кінь упав жертвою грабіжі. Все інше зберегли Зезсмертні!
 — 	Від кого ж ти дізнався про все?
 — 	Від князя Дірда, який привіз те золото!
 — 	Де ж він?
 — 	У твоєму шатрі, трибуне! Але що відповісти післанцеві Гсіудагата?
Безрадно глянув легат на трибуна.
 — 	Як довго тривало б спровадження королеви до табору?  — 	спитав той.
 — 	Дві години.
 — Королеви? Навіщо ж нам її? — допитувався легат.
 — Для обезпеки нас же самих. Скарби — це мало! Хто знає, скільки їх там у карпатських проваллях назбирали гети для своєї королеви. Тільки вона сама дає повну запоруку! Це одна причина. А друга — це безпека її самої в разі вибуху війни з астінгами. Отже, треба відповісти астінгам, що завтра біля півдня обговоримо діло на форумі у таборі.
 — Чому не перед брамою? Я не раджу впускати варварів до табору! — не згодився легат.
 — Я не дитина, Атіліє! Впустимо тільки старшину, легше буде її видушити!
 — Що ж, коли б це було добре, щасливе, підхоже та вдачне1, — підняв руку легат і вийшов до гіісланця.
 — Що сталося? — спитав трибун шепотом, коли легат покинув шатро.
 — Тсіудгер побив батька і присяг, що не допустить до союзу, це правда! На те дістав гроші, — була відповідь.
 — Від кого?
 — Від нас!
 — Як-то?
 — Гети повели діло так, що він дізнався про перевіз грошей і вхопив усе, що було призначене для нього. Небагато того, правда, та все-таки для германських грошолапів — це скарб! За нього купить за два роки з тисячку дружинників.
 — Що ж тепер буде?
 — Побачиш! Тсіудгер обставив хату Нізії стежами так, що знає знаменито, що в неї на обід, а що на вечерю. Та біля хати стоять римські вояки і яких три тисячі збройних гетів, яких привели князі. Пірвати її з хати годі...
 — Ах, розумій! Він захоче пірвати її по дорозі до нашого табору! — догадався трибун.
 — Іменно! І гадаю, що старий Аргеіфонт [Меркурій. — Авт.] міг би в нас дечого навчитися, — засміявся Лігарій.
Швидко запав вечір в окруженій горами - долині. Над вершками західних гір виднів ще довший час вінець червоного проміння, аж і воно погасло, й пітьма обняла все непробитою стіною, темною, наче смерековий ліс в осінню негоду. Червоні ватри вояків, вартових та пируючих астінгів кидали плахти пурпури... на суціль темряви, ніби накладали її на куліси ночі кисткою якогось велетенського-маляра. В лісі озвалася звичайна вечірня музика звірів, а вслід за тим почулися вечірні сигнали з римського табору. Хрипло, злючо, коротко і якось дивно чужо звучали вони в порівнянні із звичайними голосами пущі, й ураз замовкла звірня, злякана жахливим ревом лискучої чорної потвори. А ось із протилежного узбіччя почулася відповідь — згук самітньої труби, довгий, протяжний. Рівночасно понад ліс бухнув угору стовп червоного димного полум’я, ніби відблиск огнів табору... Згодом затихло все, тільки в шатрі трибуна горів маленький каганець. При його слабкому світлі блідо вилискувалися на грудях Сульпіція золотисті медальйони, добуті хоробрим офіцером у боях з маркоманами, квадами, язигами та на пустинях Сходу, але ще більше світилися гарячковим огнем його очі, наче у вовка або у рисі. Широко розплющившися, гляділи вони на зміст шкіряних мішків, які стояли на долівці шатра, поприкривані кінськими шкірами. Були там здебільша монети з часів Доміціана, Нерви і Траяна, гроші, яких давно не було вже в обігу, — подвійної, а то й почвірної вартосте. Децебал платив цими грішми римським інженерам та старшинам, щоб приготовлювали його нарід до боротьби із самим Римом. Коли ж наглий, передчасний удар найбільшого з усіх цезарів з одного маху знівечив його надії, король велів гроші закопати, й ніхто, кромі князів крови, не знав, де ділися багатства золотодайної країни. Тільки у двох малих мішках знайшов Сульпіцій перли, самоцвіти та грудки чистого золота. Поруч лежав, завернений у шовковий платок, чудовий стрій для танечниць, який носили сирійки, перепаска з перел з трикутною вставкою для прибрання лона, два нагрудники з карбункулів з рубіновими вершками, ковтки, діадема і по два нараменники та запинки на кістки ніг. Хвилину глядів на все те трибун, а уява ставляла йому перед очі божеські форми Сіри, прибрані цими дорогоцінностями. Ось вони тепліють від молодого цвітучого тіла, натягають, як одяг, його пахощів, дрижать від дрогань рук, ніг, грудей, лона... Ось, утомлені танцем, рамена простягаються до нього, й маленькі краплинки поту миготять, як роса, на шовковій шкірі пах та пахвин... І з тремтячих рук трибуна випав каганець, і він сам припав голодними устами до холодних перел.
XI
Перед Преторію римського табору на площі зібралася другої днини чимала юрба людей. На підвищенні засів легат Глябріо у пурпуровому плащі, праворуч від нього — Тсіудагат, ліворуч — трибун. За ними юрмилися вояки, які не мали служби, і приглядалися цікаво дії, що розгравалися на їх очах. Перед трьома чоловіками чотирьох сивявих уже астінгів держало за кінці чималий шматок білого полотна, на якому лежала жменя жовтавих деревляних табличок. Голови героїв з високо підв’язаними чубами похилилися над полотном, та
з-під ока всі вони дивилися на ворожку, що стояла кілька кроків від них над малим переносним жертівником. Був це простий стільчик, на якому в широкій, плоскій мисці горів огонь, накладений зі сухого бадилля і пруття. Ворожка — була це стара вже жінка. Сива, мов молоко, покудовчене волосся спливало на непорочно білу фалдисту одіж, а скроні вінчали гілки омели. Великі, мов весняні води, мутні очі, темна шкіра спаленого вітрами лиця та рук, врешті тяглі, наче з каменю витесані, риси лиця надавали всій постати несамовитий вигляд. Висохлі, наче кігті хижої птиці, руки простягалися над огнем, а широкі рукави одягу звисали долі. Поминувши білу краску одягу, вся поява подобала на якогось величезного страшного лилика. З вузьких, синіх, беззубих уст падали незрозумілі слова закляття, а очі були встромлені в синю даль осяяних сонцем верхів.
Добула з-за пазухи жмут зілля й докинула його до погасаючого полум’я. Повстав густий дим, який на хвилину обняв усю постать ворожки запашною хвилею.
 — Небесні астінги, святі брати! Об’явіть судьбу народові! — закликала, здіймаючи руки горі. — У вас зелений нашийник Фреї, у ваших руках життя і смерть!
Бухнуло полум’я, яке в одну мить стравило все зілля, а там прогоріли вже й прутики, й хабаз, і тільки сірий попіл наповняв миску. Подуви доволі сильного східного вітру роздували й сипали його жменями на білу шагу ворожки. Вона перегорнула його малим бучком, а потім повільним кроком підійшла до простягненого полотна.
 — Тобі, гордий римнянине, і тобі, могутній гарітогу, земних астінгів виймаю віщі руни, які небесні браги астінги засилають вам на добро чи на лихо, на життя чи смерть. Відверніть очі?
Чотири переможці вивернули чубаті голови, а ворожка, вп’яливши свої божевільні очі в легата, схилилася швидко й лівою рукою видобула з полотна одну дощинку.
 — Це твій жереб, твоя руна, римлянине! Вона віщує тобі довге життя, успіх та багатство. Твої замисли вдадуться гарно, хоч і не ти кермуєш своїми вчинками, а інші!
Ці слова вимовила поволі, одно по одному, а її очі, ніби очі сліпця, здавалося, нічого не бачили. Якийсь холод віяв від них. Здригнувся легат.
 — Що вона каже? — спитав трибуна.
 — Добро тобі віщує й каже правду, що не ти «фабром своєї фортуни»!
 — Звідкіля вона це знає?
 — Незглибимі тайни богів! Іноді варвари чи християни бачать таке, чого не бачать навіть жреці Аттіса чи Ізиди...
Тим часом ворожка схилилася вдруге й цим разом правою рукою дістала з полотна ще одну руну. Кинула на неї оком і нагло, наче побачила гадюку, подалася назад. На її лиці явився вираз смертельного жаху.
 — Тсіудагате! Нащадку Азів! Устань зі свого місця, відійди звідсіля з усіма своїми! — крикнула. — Смерть, смерть усім, хто остане тут між цими сильними ворогами! Небесний астінг, який дає життя, кличе тебе в далекі ліси півночі. Там життя, дозвілля, свобода. Не тут, не тут ворота до нього... Другий астінг, який дає смерть, дивиться ось на тебе з усіх цих верхів, з-поза плечей римлян, з поторощених щитів твоїх дружинників...
Тсіудагат мовчки вислухав ворожби, та на лиці не слідно було ніякого хвилювання. Тільки права рука простяглася до гери, яка лежала поруч, і присунула її ближче. Настала довша мовчанка.
Тим часом Апарт переклав легатові зміст ворожби, й цей занепокоївся.
 — На всі тайни Мітри! Ця стара відьма могла б протягом року купити інсулу на Карінах! Еге! Хвилями здається мені, що не нам, а саме тим варварам або християнам ближче до справжнього неба й богів!
А трибун, повернувшись до князя астінгів, сказав півголосом:
 — Вільно всякому йти на прю з безсмертними, бо жертвою чи молитвою зможе їх переблагати. Та горе тому, хто зводить божеського імператора Роми! Вовче плем’я не подарує насміху й богам!..
Ці слова сказано впору. Тсіудагат вагався, що йому робити; слова римлянина нагадали йому, що він приходить до табору не як рівнорядний ворог чи друг, а як такий, що прохає прийняття. В тій ціли вийшов він був із святого гаю Гарлюнгів, тобто небесних астінгів, над далеким Балтиком і прибув аж сюди. А тут молодша частина його дружини зворохобилася, приєдналася до гетів і грозить йому загибіллю. Знехтувати союз — значило згинути з рук власних земляків чи гетських пастухів, а коли так, то хіба краще визвати долю, якої не оминув ще ніхто у світі, ніж втратити геройську честь, єдине добро, якого сторожем є сама людина. Зморшка гніву, постійно вирита на чолі короля, поглибилася значно, і виразно зазначилося по її боках дві інші. Всі три сходилися при насаді носа й надавали всій появі грізний вигляд.
 — Важке твоє слово, Гудрідо! — сказав. — Та чи героєві погрожують смертю? Вона ж неминуча й так! Невже в мене більш прив’язання до життя, ніж любови чести? За неї заступався я мечем і життям своїм та моїх дружинників навіть
проти власного сина! Герой переміг тут батька, а тепер мав би побідити героя слабодух? Ні! Нехай падає удар долі, звідкіля хоче, мій щит та груди готові його прийняти!
Ворожка похилила злегка голову, позбирала жереби у полотно, зложила його разом і сховала до торбини. Опісля відійшла до жертівника і наглим рухом перекинула його. Простиглий уже попіл сірою хмаркою понісся з вітром і обсипав чотирьох витязів, які держали полотно. Гудріда підняла стільчик та миску й повільною ходою відійшла. А тоді Тсіудагат повернувся до легата.
 — Могутній вожде! Я готов ось тут прохати вдруге прийняти нас у межі імперії. Ми поклянемося на меч та на нашу геройську честь, що будемо берегти границі від гетів, бастарнів чи язигів, а ви дайте нам тільки спромогу осісти в мирі та вигоді по цей бік лімесу. Правда: ворожба знаючої Гудріди випала некорисно, одначе ні одно слово героя не падає на вітер. І ось ми тут.	
Легат повагом вислухав Тсіудагата слів гарітота, наче чув їх уперше, й потім підняв руку на знак, що бажає говорити. Всі втихли вмить, так що чути було виразно шум вітру у гіллі близького лісу та шум гнівного потоку.
 — Вислухав я твоїх слів, королю, і скажу тобі, що не тільки твоя ворожка, але й наші авгури віщують мені на сьогодні успіх і побіду. Питали ми й внутренности жертівних звірят, і вони теж ворожать добро, а святі кури їдять зерно хапчиво, наче від тижня не їли нічого. Тому-то і я рішив сьогодні заключите бажаний союз у користь Високої Роми, якої геній витає наді мною в цю хвилю. Один тільки сумнів нашіптує мені Мінерва. Державна мудрість велить питати мене: з ким маю заключите бажаний союз? Бо бачу їх два!
Нерішено дивився Тсіудагат на два пальці легата, які цей йому показував, але не розумів його слів. Щоправда, легат знав германські говори настільки, щоб зрозуміти слова гарітога, але зате гарітог не вмів по-латині, тому мусів чекати, доки Сульпіцій не перекладе йому слів римлянина. Коли це сталося, він з острахом глянув на нього й нагло почув, як кров напливає йому до лиця.
 — Як-то? Я, гарітог астінгів, прибув сюди не на розмову з Гудрідою, тільки на те, щоб закінчити наші переговори саме союзом! Невже ти глузуєш собі тільки з мене, римлянине? Як так...
Швидкий рух руки перепинив його.
 — На всіх богів моїх і твоїх, ні! Тільки, бачиш, за тобою гурток твоїх дружинників і більш ніхто, а за мною — світ, римський світ від Тебаїди та лібійських пісків до британського лімесу, від арменських гір до стовпів Геркула. Ти в кождій хвилині знаєш, що тобі пригоже, а що ні, та я мушу добре роздумати, чи мій вчинок не зашкодить мільйонам підданих великого цезаря. Так ось кажу тобі зовсім щиро, що маю два союзи: один з вами, другий з гетами, яких королева теж піддається під руку боговитого імператора. Вона дає у запоруку сама себе. Щойно не видко її. Яку ж запоруку даєш ти?
Тсіудагат не тямив себе від лютости. Як-то? То його слову не вірять, слову, яке каже він з рукою на ручці меча?..
 — Чи ж не маєш мене в таборі? — спитав, стискаючи кулаки.
Бажав ще щось сказати, та злість душила його, й він замовк. 1
 — Так, але маю тебе як посла, не як закладника, а хоч би ти був і закладником, то хто поручить за тих, що стільки днів облягають нашу сотню, на он тому узгір’ї?
Тут показав рукою в бік, де над лісом підіймався вгору стовп диму.
 — О, пробі! — закликав нагло легат, — Там горить хата!
 — Це знак, достойний, що королева вже недалеко брам нашого табору, — пояснив Сульпіцій.
Тим часом Тсіудагат зрозумів сумніви римлян, і почуття упокорення придавило його, мов Етна титанів.
 — Якщо поможете мені, то до кількох днів ці ворохобники згинуть!
 — Так? — усміхнувся легат. — Я гадав, що держава опікується тільки тими, які їй помагають чи помагали колись, а не тими, що тільки обіцюють поміч у майбутньому, а тим часом самі собі помогти не в силі. Ми ж не є клієнти астінгів...
Та в цю мить сталося щось, що відразу припинило дальші переговори. Хто ніколи не бував над Рейном ні над Дунаєм, той, певно, гадав би, що це якийсь необережний бестіарій відчинив нехотячи воміторію в цирку, й усі леви, леопарди, медведі й тури з лютим ревом, здавленою юрбою, одні поперед других рвуть на вулиці многолюдного міста. Та легат, трибун і всі астінги знали добре ці звуки. Це був рев ударяючих приступом германців, і, наче вдарені батогами, всі позривалися з місця. Наступ германського клина — це значило бій лютий, безладний, страшний, без перерви та пощади, доки один з обох — противників не віддав крізь зіючі отвори смертельних ран ненависної душі. Для римлянина бій — це було заняття вояка, одно зі звичайних вояцьких занять, одначе не таке важне, як копання шанців або ставлення варт.
Правда, іллірійці, які служили в когорті Сульпіція, теж були войовничої вдачі, але й вони більш боялися центуріона, ніж ворога. Боротися — це значило станути в ряд ліворуч від
місця, на якому виднів прапор і стояв сотник, потім на даний знак кинути ратища й далі, добувши меча, вдарити на ворога, ослонюючи себе чималим, міцним та певним щитом. Вояк знав, що йому робити, а за успіх не боявся. Він знав, що за ним є ще друга й третя лінія, а в разі чого — табір з ровами, валом, частоколом,4 метавками, лучниками та пращниками. Не так було в германців, де бойова одиниця була враз усією бойовою силою, — за нею не було вже нічого, крім минувшини, а перед нею — тільки перемога або смерть. Тому германець кидав себе богам у жертву, щоб вони повели його живим до побіди як звеличника їх сили і слави або прийняли мерцем у рай. Він скидав усе зі свого велетенського білого тіла, зв’язував ремінням русяву гриву на вершку голови й кидався в наступ зі скаженістю дикої потвори пралісу, яку зранив необережний ловець.
Давні римські легіони з блідим жахом тікали від скажених велетнів, Марій мусів щойно призвичаювати легіонерів до їх вигляду. Теперішні іллірійці звикли вже до них та до їх бойового крику й розуміли, що саме він значить. Але й вони знали, що бій з германцями, якщо вони вдарять клином, — це бій на смерть...
До римського табору підходила сотня легіонерів, яка окружала ноші, що їх несло шість кремезних, плечистих гетів. Ноші були отверті, а в них сиділа чудова чорнявка у золотому чільці, самоцвітному нашийнику та довгій, багато вишиваній пурпуровій одежі. Саме коли вона доходила до стану астінгів, у поблизькому чагарнику почувся рев астінгів, а слідом за ним з кущів вибігла юрба борців. Була вона невелика, може, двісті голів, уставлена клином, але, хто воював з германцями, цей знав, що здержати їх наступ могла хіба ціла когорта, та й то не завсігди. На чолі біг Тсіудгер з мечем у руках, за ним його дружина з герами, які держала коротко до удару, не до мету. Лице молодика було бліде, тільки очі горіли гарячковим огнем і були звернені на личко Нізії. Не бачив він ні астінгів, які вмить позривалися з місць, ні уставлених на заборолі лучників, тільки летів, наче на крилах, просто на ноші, а його дружина, сліпа та глуха на все оточення, перла за ним, наче справді не були це люди, тільки окремі частини одного тіла.
Миттю висунулася сотня на чоло і стала тісно колом. Команда. Свист ратищ, і кількох перших напасників упало. Та інші не спинилися, тільки бігли далі, аж зударилися з іллірійцями. Недовго тривала боротьба. Хоч легіонери не вступилися ні на крок, та сама вага нападаючих роздавила їх протягом кількох хвилин. Верещали тільки одні й другі якийсь час; заклубилося на боєвищі так, що ніхто не розібрав би,
де одна, де друга сторона, а там аж під небо вдарив оклик перемоги дружини Тсіудгера.
Наче зі сну збудився ватажок, обтер з лиця кров ворогів і глянув за ношами, та вони лежали поторощені на землі й порожні. Оглянувся й ураз побачив, як у брамі римського табору Сульпіцій вітає королеву гетів, а там вояки поволі зачиняють дубову, наїжену цвяхами браму.
 — Туди, туди! — заревів, показуючи кривавим мечем на ворота. Одначе ніхто не послухав його, зате нагло почув він так добре відомий йому свист коло лівого вуха. Оглянувся поза себе і подався мимохіть назад. Що це?
З лісу висипалася величезна юрба борців, які, видко, чекали тільки кінця боротьби з римською сотнею. Тисячі стріл летіли від них на астінгів, і клин умить розскочився. Багато з дружинників попадало, а бастарни, яких була, може, половина у дружині, зрозуміти відразу, що це йде неминуча загибіль, і кинулися тікати. Та ось із цього боку бризнув дощ стріл, і бастарни завернули знову, й рівночасно й на старих астінгів, дружинників Тсіудагата, посипалися пірнаті післанці смерти. Як один муж, верещали вони, та в цю мить почувся схвильований голос Тсіудгера:
 — Астінги! Старий зрадник бенкетує зі своїми новими приятелями, а нас полишив на поталу гетам! Це зрада! Сором йому вічний і тут, і там! Гей, усі до мене! Я поведу вас краще від нього, ось туди!
І вказав рукою на ворота табору.
Наче пчоли до матки, кинулися всі астінги до Тсіудгера, та поки змогли зібратися в тісний клин, обвалом кинулися на них великою перевагою гети.
Тим часом Тсіудагат дивився на хід подій з римського валу спокійно, навіть із задоволенням, бо бачив, як без його волі та труду гине його єдиний суперник, єдина перешкода в бажаному союзі, а римляни мимохіть мусять йому помагати. Та коли юрба астінгів рушила на табір, він поблід і вхопив за геру.
 — Зрада! — закричав. — Цей божевільний пориває за собою всіх!..
 — Так, зрада! — почувся коло нього голос, а незабаром довкола нього зароїлося від тракійських лучників. Закітлувалося довкола гарітога, та його товариші пробилися до нього й повалили вмить кільканадцятьох тракійців.
 — Римлянине! — кричав Тсіудагат. — Це помилка, це зрада, це не мої вояки, не астінги це...
Не скінчив, бо в цю мить камінь з пращі поцілив у плече.
 — Всі твої йшли на табір, та тим .часом ударили на них гети. Вони наші союзники! Сором тобі, старий герою, що
брехнею опоганив і осоромив свої уста та ще у хвилі смерти! Гей, бий їх!
Ці слова сказав Лігарій. Задзвеніли тятиви луків, а по хвилі понизані стрілами, мов їжаки, попадали на себе старшини астінгів, які ще цього ранку прийшли в табір робити союз із Римською імперією. Сотник підійшов сам до лежачих і влас-ною рукою попротинав їм б’ючки, а там сказав до Сульпіція кілька слів. Трибун покликав легата, й обидва відійшли до преторіуму, де чекала їх Нізія.
Тим часом з-поза заборол табору долітав аж до площі нечуваний лоскіт збруї та рев скаженіючих борців. Наче обскочений ловецькими собаками ведмідь у карпатській гаврі, боронилися астінги від гетів. Гети були слабші та куди поворотніші від них, зате астінги увесь вік провели в боях між собою та з усякими іншими ворогами, тому, побіч вродженого завзяття та сліпої віри в неминучість долі, мали вони небувалу вправу в завдаванні швидких, убійчих ударів. Молодша і старша дружини та найняті бастарни присувалися до себе щораз то більш, а під напором ватаг гетів об’єдналися зовсім. Звичкою давнини — щосильніші та кращі борці висунулися наперед, слабші, ранені та бастарни станули за ними, і раптом, наче вибух наглого огню, залунав дружний оклик:
 — Молот Тсора!
Враз вселилася відвага-в серця всіх, навіть тих, що не мали її досі. Щез сумнів, чи йти за молодим ватажком, чи ні. В хвилі небезпеки Тсіудагат не явився на чолі, не було його, коли гинули дружинники, й коли так, то він або вже не жив, або був у неволі, або зрадив їх. У кождому із цих трьох випадків його особа, по споконвічному закону астінгів, перестала в’язати їх повинністю вірности, й ця повинність переходила до Тсіудгера. Молодий шибайголова за цих кілька хвиль безнадійного ургету серед безлічі ворогів пережив усі ті роки, які ділили його від зрілости. Перш усього, коли побачив, як Нізія здавалася під опіку легата, зрозумів, що вона для нього втрачена, що вона ніколи й у голову не клала, щоб піти з ним, — тільки вела хитру гру між астінгами й римлянами. Вислідом цієї гри була бійка між одними й другими, причому гети, як союзники сильнішого, мусіли одержати значні користи, а астінги заплатили за них життям. Наче перетлілий одяг з плечей раба, опала з Тсіудгера сліпа пристрасть до Нізії, і глуха лють опанувала ним. Вона перехитрила його, батька астінгів, римлян! Не королі, не імператор, а вона давала напрям подіям у краї, вона винна була всьому!.. Та вже у найближчій хвилині усвідомив собі юнак, що біля нього зібралося до вісімсот борців, яких може повести, куди захоче. Правда, що це тільки частина астінгів, але найкраща, найсильніша.
З ними віджене він гетів, а там кинеться на римлян, і нога навіть не верне у Пароліссум, щоб розказати про погром. Її, невірну, він візьме силою... Вперед!
Як один муж, густий клин астінгів посунувся у напрямі гір, та на цей рух ватаги гетів подалися й з узлісся сипнули стрілами. Відвернувся молодий астінг.
Це була правда. Та так само правдою було те, що оце на частоколі показався ряд голів у шкіряних чепцях, які носили лучники, й рівночасно з воріт почала висуватися — сотня за сотнею — вря когорта Сульпіція. Вона ставала в рівних відступах чолом на дві сотні трьома рядами, а по хвилі загуділа труба в таборі, й хорунжий підніс прапор.
Дощ стріл, цим разом ззаду, засипав астінгів, і враз зрозуміли всі, що тут, біля воріт табору, чекає їх усіх загибіль. Вони заворушилися, і стиск борців у клині значно зменшився. Один тільки заховав холодну кров, а саме Тсіудгер. У нього з черги втих і гнів, а його місце зайняла жура про ці тисячі астінгів, які чекали повороту князя з табору, щоб повів їх далі в поході — мандрівці за гараздами та новою вітчиною. На Гарлюнгів! Гудріда правду казала! Руни віщували їм тут смерть. Не тут зацвіло щастя народу. На всьому лімесі на заході горіла війна, їжилися кастелі, грозила непоборна сила світової імперії. Шлях астінгів лежав на сході. Туди поведе він своїх безрідних земляків, — коли б тільки видобутися із цеї пастки... Обкинув зором юрбу.
 — Не ми покинули їх, а вони нас! Не слухали мене, а сніг на їх головах показався тільки снігом березневої відлиги. Ми мусімо рятувати тих, хто жде на нас, а не цих, кого ждали ми... Вперед!
І певним кроком пішов горі потоком, куди йшов шлях на вододіл, до займанщини астінгів. Збентежені легіонери спинилися, гети сипнули стрілами, від сальв падали астінги і бастарни, але решта йшла стіною вперед. Двох сивих уже героїв піддержувало раненого двома стрілами Тсіудгера, але ніяка ватага не зважилася станути на шляху; яким відходив ранений лев. Поверх двісті ясноволосих білявих трупів значило його сліди, аж його закрило узлісся...
XII
Знаменито почував себе квестор Буфо, коли не бачив ні Сульпіція, ні Лігарія, тільки чемного, щирого, услужного Аригета, який ніколи не забував, що він варвар та що тільки за протекцією сильних зможе добути горожанство. Таке при
наймні казав, і це йому обіцював впливовий квестор. В добавку Аригет був людиною заможною й хороброю, з такого клієнта міг ласий на гріш Буфо чимало скористати. Чи ж дивно, що він покликав Хлое, наказав прилагодити вечерю для двох і запросив на неї Аригета? Праця в копальні йшла, наче на шнурочку, кавпони встигли вже знайти шлях до нової оселі й обіцювали за тиждень-два управильнитц сполуку з Паролі-сом. Словом, Буфо міг зовсім спокійно віддатися втіхам життя, які надворі Марка Аврелія називано філософією. Правда, сам імператор був стоїком по душі, та все його оточення й у голову не клало, що брудна лацерна та неголена борода — це щось більш, ніж звичайна маска облуди. И одно, й друге укривало тільки найвідразливіші оргії, які давніш римляни причепурювали грецькою штукою, та навіть у цих найнижчих поривах шукали й знаходили хоч привид краси. Тепер усе оточення великого філософа, наче той дволикий Янус, показувало володареві поважне, суворе лице мудреця, та по той бік шкірила жовті зуби погана, напівзігнила, звиродйіла бестія. І Буфо не відстав від цієї ватаги поганців, між якими були навіть жінка й син цезаря, і, облизуючи губи, водив зором за Сірою, яка на його приказ з голими грудьми поралася по кімнаті.
Запрошений на вечерю Аригет пішов до своя кватири переодягнутися, коли нагло біля воріт стрінувся око в око з обдертим, напівголим гетом. Цей уклонився йому, наче володареві, і подав йому щось, що держав між великим і вказуючим пальцем правої руки.
 — Ангр! — закляв Аригет і аж подався назад, пізнавши знак Сульпіція.
 — Що приказує достойний трибун? — спитав по хвилині, оглянувши докладно сороміцьку емблему на перстені.
 — Сьогодні ввечері буде в оселі тривога. Як тільки почуєш, забереш відразу всіх їздців і поїдеш туди, але обох жінок лишиш у вартівні. Коли вернеш, вишлеш одну з них до трибуна з вісткою про наглу смерть квестора та про вимордування його рабів, які побилися чомусь з рудокопами. З грошей квестора візьми собі рівно половину. Трибун знає, скільки їх там є. Дорогоцінностей та копальняного золота не тикай, бо горе тобі! Якщо все зробиш як слід — велика нагорода чекає тебе!
Мовчки вислухав Аригет поручения. Післанець говорив поволі, спокійно, відділюючи слово від слова. Видко, навчився всього напам’ять. Язиг зрозумів, про що йде мова, догадався навіть, що трибун бажає позбутися Буфо, не знав тільки, якими людьми покористується він до цього та яким способом доведе квестора до наглої смерти. Не знав також,
яку нагороду призначено йому, але бачив, що йому, як сторожеві, в ніякому разі не грозить небезпека, якщо він докладно виконає доручення. І він рішив послухати.
 — Добре, перекажи трибунові, що виконаю наказ.
 — Ще одно велів переказати трибун, якщо ти згодишся послухати, — відповів післанець, — а саме: боги чують твоє слово, бо воно тільки для них. На твоїх устах печать смерти!
 — На святу кров биків Мітри! — закликав язиг, піднімаючи руки й очі догори.
Коли опустив їх, гета вже не було...
 — Чому приходиш озброєний, Аригете? — питав Буфо, розкішно розтягуючися на лежанці коло накритого столу. — Попроси Хлое, нехай порозщіпає ремінці, і лягай отут біля мене. Хай Афродіта обеззброїть Белону, коли до неї навідується Бакх.
 — Вибач, достойний, я щойно з оселі. Рудокопи вельми люті за останній присуд; чую, відгрожувалися вже на нас!
 — Підлий плебс! їх усіх післаги б до сільського ергастулу, щоб здихали з голоду та смороду, так на місяць-два! Треба буде вишмагати щодесятого, а кількох повісити, — тоді буде спокій! Або, на Поллюкса! Претор Мемлій у Сармісегетузі потребує двох злочинців для левів на найближчі ігрища. Я пішлю їх йому, то буде й мені спокій, і йому вигода! Ха-ха!
 — Все-таки, — відповів з уклоном Аригет, — щоб Бакх не мусів тікати від Белони, краще стрічати її в одежі Марса, ніж у вінці Флори. Твоя безпека, світлий пане, дорожча мені від моєї вигоди.
 — Гей, меду! — закликав господар, накладаючи на голову вінок з квітів, які зібрали дівчата на узбіччі гори.
Він був моторний, веселий і, видко, почував приплив мужеської сили, бо раз у раз обіймав Сіру, цілував її в шию та р голі груди так, що Аригетові кров ударяла до голови, тремтіли руки, а з чаші з медом напій виливався на обрус. і - Скільки разів підходила до нього Хлое, стільки разів мусів насилу опановувати себе, щоб не скочити з місця та не розлущити гидку тварюку, яка лежала коло нього та грубезними, губчастими пальцями вибирала з полумисків кусні м’яса і поїдала їх з обридливим плямканням, ніби безрога.
Ось і перша чарка вина, заправленого корінням, і Аригет успів погладити коліна Хлое, користаючи з того, що Буфо вивалився взад і жлуктав жадібно свою чарку. Та раптом у сінях почувся гомін. Хтось ламаною латиною добивався послуху в Аригета, якого ймення повторювалося раз у раз. Притьмом зірвався язиг і побіг до воріт, а Хлое за ним. У сінях натрапив на їздця, який сповістив його, що в оселі рудокопів
тривога, бо з’явилися якісь напасники, здається, астінги чи бастарни.
 — Підійми все поготів’я, я зараз їду за вами!
Коли їздець вийшов, Аригет обняв Хлое за стан і, зади-хаючися від надмірного схвилювання, швидко викинув із себе кілька слів.
 — Сонечко моє! Квіточка моя! Ось прийшов час визволу для тебе й для Сіри. Як тільки я від’їду з моїми язигами, ти візьми її за руку й заведи її у вартівню, в мою кватиру, і там чекайте, поки я верну.
 — Як-то, а він? — Хлое показала рукою на завісу, яка хиталася у вході до світлиці.
 — Про нього не журися! Ні ти, ні Сіра не почуєте вже його голосу! — Поцілував її в повні розхилені уста так, що вона, вийшовши з обіймів, аж заточилася, й вернув на хвилю до Буфона.
 — Достойний квесторе, — сказав облесно, — як завсігди, так і тепер правда була по твоєму боці. Мій бойовий наряд обидив Бакха, й він ось тікає від нас, а зате накликав Белону. Та ти, будь ласка, вечеряй далі! Я впораюся швидко, то тоді й верну. Аве!
Підняв руку й вийшов, а по хвилині попри хату понеслася в сторону оселі рудокопів ватага їздців з брязком зброї та упряжі, з тупотом коней.
Буфо наслухував уважно, доки гомони не замовкли у віддалі. Тоді знову взявся за їду. Одно курча за другим мандрувало зі срібного полумиска до широкого рота і щезало в ньому, а запашний товщ спливав по бороді на заялозену туніку та на подушки лежанки. Після курчат прийшла черга на ковбаски, та ось старому захотілося вина. Узяв чарку, та в цю мить до його ух дійшли якісь нові, неясні гомони. Якийсь тупіт ніг, придавлені голоси, щось якби брязк... Невже раби, користаючи з відсутносте Аригета, дібралися до мішальника?.. Та є ще сторожа...
 — Вина хочу! — сказав укінці про себе і підніс чарку до уст, та побачив, що вона порожня.
 — Сіро, Сіро! — прохрипів і повернув ліниво свої маленькі каправі очі до дверей.
Та на його голос не обізвався ніхто. Не чути було метушні, як коли невільниця спішиться на приказ пана й кидає все з рук, щоб йому догодити.
 — Видко, нема її! Розвезлася, погана! Ха-ха! «Хто шукає коханки між службою, цей сам стає рабом своїх рабів» — сказав філософ. Ха-ха! Може бути — філософ, але не я!
 — Хлое, Сіро!
Мовчанка.
 — Що це? Нікого?
Чарка випала з рук квестора, зеленяво-жовте лице стало не червоніти, а синіти, грубезне карчило потемніло, на чолі вибігло кілька синіх-синіх жил. Звільна стало бочкувате, грубезне тіло підніматися з лежанки, груди працювали, наче ковальські міхи, з рота текла слина напереміну з лайкою.
 — Ех, повія! Погань! Підійми стерво до своєї лежанки, то йому здається, що вено на ній вродилося! Пожди! Ось я покажу тобі... Скорпіоном... Так, скорпіоном! Хай попоре тобі шкіру на плечах, клубах та стегнах. Ха! Щоб ти тряслася, хлипала, тремтіла, пітніла...
Аж солодко зробилося Буфонові від цього зображення. Так, саме цього не пробував ще він, а прецінь Комодус не одну невільницю вспів уже отак зашмагати на смерть, і ще на другий день змивали з нього в купелі її кров.
 — Де диспензатор? Гіптіє, Гіптіє! Де це прокляте африканське звіря?
Та диспензатор, атлетичний африканський мішанець, права рука квестора, не приходив, тільки гомін за занавісою втих нагло.
Буфо не тямився зі злости, зліз із лежанки й оглянувся за якимсь буком чи нагаєм. І справді углядів у куті свою палицю із золотою галкою. Вхопив її радісно й пошкандибав дрібним кроком злючого старця у передпокій. Та те, що побачив крізь двері, поділяло на цього, наче лице Торгони...
Два височенні драби з буйним ковтунистим волоссям держали в жилавих руках третього. По нужденній туніці із жовтою лямівкою та темній шкірі голих ніг пізнав Буфо свого диспензатора. З його затканого рота добувалося тихе харчіння, а ноги рухалися безсило, видко, в останніх судорогах. Саме в цю мить до двох півнагих драбів підійшов третій і сокирою, яку мав у руці, з усієї сили вдарив у звисаючу голову Гіптія. Почувся згук торощеного черепа, а там обидва драби поклали труп на долівку. Занавіса з дверей, які вели у другу половину домівки, була зірвана, й видко було у світлі лампад і огню кільканадцять тіл на долівці. Довкола них крутилися дикі, півнагі постати гетів із зашморгами та сокирами. А посередині сіней у криваво-червоному плащі стояв рослий чоловік з грізним та гордим лицем і вказував чотирьом іншим драбам саме в його бік!..
Зимний піт обілляв його, в очах почорніло, із стукотом повалилася палиця, й у ту мить начальник душогубів угледів його й голосно прокричав кілька слів незрозумілою мовою. И ураз заговорили всі голосно, а чотири вбійники, шкірячися огидно, стали наближатися до квестора...
Та він не тікав. Якась неміч охопила його. Щоправда, чорні плями з-перед очей щезли, та зате десь від шлунка здолу до його серця підсунулася наче рука зі залізними кігтями і нагло здавила його смертним стиском. Ураз запекло щось, наче хто налив йому у ліву грудь розплавленого олова, й у цю мить погасла й тямка в мізку...
Падучого підхопили драби й понесли на лежанку у другій кімнаті. Тут закинули його подушками й сіли на них, а за той час князь Дірд, — бо він це був ватажком у цьому нападі, — велів принести у сіни всі трупи. Почислив їх старанно, вкінці вибрав одного з них, якого велів роздягнути. Один з гетів висипав з мішка ввесь наряд римського центуріона і прибрав у нього мерця. По відзнаках, піхві меча та деяких інших подробицях кождий пізнав би був у мерцеві Марка Лігарія...
Лице та голову трупа поторощено опісля до невпізнання, а там гети повісили його на одвірку.
Коли впоралися з усіма, Дірд велів чотирьом драбам, які сиділи на тілі Буфона, злізтичз подушок і оглянув його докладно. Та квестор уже не жив. Із самого ляку при виді неминучої смерти віддав він душу в ту хвилину, коли побачив кінець Гіптія. Слабе серце перетовщеного череваня не видержало смертного переляку й напливу крови від мізку.
Ще раз оглянув Дірд усе, а там велів розкинути в сінях та кімнаті рабів мотуззя та рудокопські кайла й сокири. Опісля гети, не рушивши нічого з обстанови хати, щезли в темряві ночі.
Коли вилізли на першу підойму верху й оглянулися, біля хати квестора горіли смолоскипи й вешталися язиги. Чути було крики та прокльони, потім у самітній долині залунав грімко проймаючий рев алярмового рогу.
XIII
 — Яка страшна подія! — бідкався другої днини легат, дивлячися на повну трупів кватиру квестора. — На Серапіса! Ні я не піду туди, ні тебе не пущу, Сульпіціє! Нехай фоссори позакопують все те, то тоді вже! Де Лігарій?
 — Нема його від учора. Він сюди пішов... Ох! Богове! Глади! Чи це він? Це ж його відзнаки...
Показав рукою на висячого. Підійшли ближче.
 — Так, це він! — рішив трибун. — Лиця пізнати годі, та одяг, зброя, відзнаки — його! Повішений! О, proh pudor! Що за стид!
 — Ба, ні, його наперед вбили, а тоді щойно повісили! — зауважив хтось з присутніх.
 — Зняти його! — приказав легат, а коли всі кинулися до сіней, трибун здержав їх.
 — Достойний легате, там є, а властиво, повинні бути скарби квестора та його золото, добуте з копальні. Мусимо йти туди самі.4
 — Правда!
Закривши уста рубцем плащів, обидва достойники ввійшли у хату, де, на превелике диво, знайшли все нетикане. У сінях було дещо сопуху від застиглої крови, та на загал, поминувши трупи, усе було в порядку. Важко зітхнувши, Глябріо покликав лікаря грека та писаря й узялися до упорядкування.
На Буфо не знайдено ні сліду насильства. Він, очевидячки, вмер при вечері, а щойно після його смерти напали рудокопи на його оселю. Таке казав Аригет, якому розповіли це невільниці, що повтікали були з хати у вартівню ще до нападу. Не було приводу не вірити їм, бо ж усі знали, що квестор любив свою «фамілію», тож ні Хлое, ні Сіра не могли бажати собі його смерти зі злоби чи з пімсти. Золото знайшли все до зеренця, а також чимале власне майно квестора. Особливо чимало було дорогоцінностей, самоцвітів, перел, та розмірно мало готівки.
 — Я гадав завсігди, що Буфо багач, — завважив легат, — а тут показується, що...	
 — Що ж, готовий гріш, певно, в його інсулі на Есквіліні порозкраджують свояки, раби, визволенці! — відповів трибун. — Навіщо було йому мільйонів тут, у гетських проваллях? Усього разом таки зовсім доволі, як на такого розкішника.
 — Так, але вмів він і добувати гроші звідусіль, почавши від імператора та Коммода, скінчивши на власних рабах!
 — Брр! Кінчаймо й ходім! Ти, Аригете, за збереження гроша імператора одержиш відсоток, а пайка квестора перейде на достойного легата, доки не прибуде другий квестор.
 — На божеського вбивцю Аргівів! Поки це станеться, чималий зиск зарахуємо собі у скриню!
Непевним поглядом обкинув легат трибуна.	
 — Як-то? У мене інше завдання, і я мушу, розв’язавши його, вертати до Віндобони. Зиск полишиться тобі!
Сульпіцій засміявся згідно й махнув зневажливо рукою.
 — Нема в мене бажання збільшувати тягар на своїх плечах та заздрість у серцях ворогів, та, правду кажучи, не маю на це й часу. Якщо такі дії, — тут указав рукою на трупи, — не мають повторитися у майбутньому, то мушу перенести
табір сюди, збудувати ряд вартівень та проложити дорогу до Паролісу. А там час мені вже й спочити. Я тужу за тим, щоби procul negotiis1 віддатися філософії...
Фальшива нота задзвеніла в голосі Апарта, та легат не замітив її. Бо зачасто доводилося йому чути про філософію у головній кватирі в Римі чи Антіохії, в Карфагені чи в Сармісегетузі, а що за тим окривалося, це знали хіба премудрі жреці Серапіса...
А Сульпіцій говорив далі:
 — Не можеш покидати копальні, доки я не справлюся зі своїми працями. Крім того, треба ще переслати до Риму відумерщину Буфона...
 — На Діоскурів! — закликав натхненно легат, глянувши у рахунки писаря. — Даєш мені майно!
 — Ха-ха! За це візьму собі одну із врятованих дівчат, а другу віддамо Аригетові. Хоч стільки корнети матимемо із старого скупенді.	ч
Із чергц тріпнув Глябріо пальцями. Мимо молодих літ гордував він дівчатами. Як справжній стоїк ступав він слідами Гадріанів та Антонінів, а то й Зевеса, й волів Ганімеда, ніж Юнону...
 — Певно, що відсилати їх до Риму годі, — сказав, — напишемо, що ціла «фамілія» згинула...
 — Ба, ні! — живо заперечив трибун. — Не хочу я дівчини даром і плачу повну ціну невільниці до обчисленої відумерщини. Не дозволю також, щоб Аригет узяв свою даром. Він теж не вбогий чоловік.
 — Він ні, але ти, Сульпіціє, втратив, як оповідають, майно у процесі...
 — Так, те, що було в Римі, пропало, та все-таки лишилося ще стільки, що можна було купити невільницю й не брудити тіла та одягу брудом гетських дівок, не ображати нюх смородом кізла чи овечого сиру.
Замовкли обидва, й тільки тростинка писаря шкрябала по жовтій поверхні папірусу. Легат тонув у мріях, обчислюючи зиск з копальні, а трибун дивився тупо наперед себе.
Нагло зірвався зі сидження.
 — Треба виписати нагробники для квестора й центуріона, — сказав, — гроші, потрібні для квестора, відчислить «скріба» від загальної суми, а для Лігарія поставлю стовп я.
 — Дозволь, благородний Сульпіціє, що я покрию половину коштів! — попрохав легат. — Заслужений і небуденний був чоловік.
Трибун кивнув на знак згоди.
З вистеленої ведмежою шкурою лежанки піднялася Нізія, відкинула м’яке, зі сніжно-білої вовни виткане накривало і протягла свої божеські члени. На ніжній шкірі шиї та клубів видніли численні сліди ні то цілунків, ні то укусів розпаленого пристрастю коханця-чоловіка, якого левина голова лежала поруч. На покривалі — його дебела м’язиста рука, вкрита густим чорним волосям, а на виразному лиці стояв вираз безмежної насолоди. Темний заріст, зголений минулої днини, полишив на щелепах синяві плями, чорні точечки підростаючих волосків. Та ось розкрилися очі чоловіка і спочили на постаті жінки, а там простяглася рука за нею й притягла її тіло до уст, наче стиглий, соковитий овоч у гарячу днину. Повні його уста блукали по круглих грудях, по повних раменах, точених клубах, все тіло красуні обснували сіткою ніжнесеньких дотиків вогких, гарячих уст. У дрижаннях розкоші пружилося слоновокістне тіло та переходило у хвилясті рухи любовного акту.
 — Марку, облиш це! Перед нами сьогодні...
 — Щастя, дитино! — докінчив Лігарій, а білі, наче у вовка, зуби блиснули в усміху з-під розпалених поцілунками уст. — На Орфея! Стань моєю Менадою, Нізіє, та розірви мене, рознеси по вертепах Карпат! На це кинув я Рим та вислуженину, щоб жити вільною людиною, а не якимсь там камінцем у великій підвалині, на якій імператор, та ще й без голови!
 — Без>голови? Як же то? — зацікавилася княжна, увільняючися від обіймів.
 — Звісно, як! Голова раз у раз міняється, тільки спід остається. Вона часами бородата, часами безборода, деколи це голова лева, то знову кізла, а деколи безроги.
Зареготався, вискочив з-під покривала і протягнувся, аж хруснули сустави, а око княжни із захопленням спочило на його темному кремезному торсі, вузлах м’язів та на сильному зарості на грудях і ногах. Від усієї появи так і била незломна, могутня сила незіпсованої людини, яка навіть з найбільшої погані та гнили винесла здоров’я, жагу життя та чину.
 — Ти гарний, як бог! — сказала. — Невже ж не було для тебе любки в Римі? Ці римляни, яких я бачила в таборі, далеко не такі, як ти!
 — Моя любка, Нізіє, мусить бути мені рівна... у всьому! Не мені воловодитися із здохлятиною, раз у мене діло на приміті. Ми вдвоє поставимо отут забороло проти всіх орд, які крутяться здовж лімесу імперії й ось-ось заллють її хвилями варварського моря. Прожену у безвісти всіх язигів, бастарнів, астінгів, дулю покажу Римові, вишколю лучників, укажу,
де поробити засіки, і правнуки наші остануть тут, на горах, безпечні і владні, мов Зевес на Олімпі!
Накинули на себе легкі нагортки й вийшли з килимами вистеленої кімнати в сіни. Тут на великому огні варили жінки сніданок та голосними покликами привітали пару. Ласкаво похилила голову Нізія й вийшла на двір у свіжий літній ранок. Домівка княжни стояла на обриві, до якого нізвідки не було доступу. Звідусіль стрімко опадали скелі до шумних потоків, завалених ломами та каменюками. Висока, з великих кам’яних брусів зложена огорожа окружала увесь простір. Тільки з одного боку води не було, та тут отвиралося глибоке провалля, наїжене гострими скелями та понабиваними на дні остро-кінчастими палями. Дві обчімхані смереки, кинені через безодню, творили одиноку стежину, якою можна було покинути городище. Упродовж стін, до половини вкопані в землю, стояли землянки, в половині призначені для людей, у половині на припаси. Кількадесят молодих, поставних напівнагих гетів поралися біля огнищ. Вони шкварили м’ясо над багаттям, добували з бербениць овечий сир та попивали з величезних мальованих глеків кисле молоко. Весело гомоніли молоді з кароокими дівчатами, яких кільканадцять крутилося довкола домівки князя. На них були тільки короткі вовняні сорочки та постоли. Ранній вітер співав у смереках до красних гір величну пісню та піддував раз у раз одежу дівчат, даючи привід жартам та реготові. Отак і поважний сивоволосий співець великих діл давнини ударить деколи у струни, заграє до танцю дівчатам та заведе сороміцької...
Голосними покликами привітала молодь княжу пару, та вони обоє не вдавалися з нею в розмови, тільки, приязно всміхнувшися, перескочили стіну, а там стали спускатися по ломах та скелях у провалля, де шумів потік. Карколомна була це дорога, чималої сили та зручности треба було, щоб не скрутити в’язів, не пообдирати собі колін та ліктів, не розбити голови. Та ні того, ні другого не бракло у молодої пари. Серед жартів та сміху добилися до води. Отут було невеличке, плоскими камінцями виложене плесо, яке парубки розчистили на дні потоку для купелі. Чистенька, як сльоза дитини, вода поблискувала у проміннях сонця, наче пливкий нефрит, і обоє молоді, скинувши одяг, скупалися разом. Багата мінеральними складниками вода наповнила молоді тіла новим надміром сил, сполоскала останки сонливости, втоми й нагадала їм, що пора снідати. Жваво одяглися й, цілуючися .та пестячись на ходу, вернули в городище. Парубки-ратники скінчили вже снідання й, озброївшись, розійшлися — хто на лови, хто на рибу, хто на полонини по молоко і сир, останні на вартівні, які звідсіль берегли недоступної домівки найбільшої
святости гетів: їх королеви та жертівного каменя Бакха, бога сонця. На срібних тарілках принесли дівчата м’ясо та сир, у золотих кубках сичений мід, і обоє засіли за снідання, яке протяглося доволі довго. Після снідання з одної із землянок вийшло трьох мужів у червоних штанях, темних нагортках та багато спижем та сріблом кованих чересах і відбули з Лігарієм та Нізією довшу нараду. З усіх сторін, головно з провінції Дакії, голосилося щораз то більше гетських осель, які бажали визволу з-під кормиги римлян і надіялися, приєднавшись до зацілілих останків царства Децебала, відзискати втрачену самостійність. Лігарій, як союзник і «приятель римського народу», мусів заспокоїти уми та пообіцяти у майбутньому те, чого годі було добиватися вже тепер . Та зі слів Дірда, Вітібала та третього князя Порізія з Напоки вирозумів Лігарій, що гети з провінції надіються з боку короля гроша, щоб на зразок Децебала придбати собі римську зброю. Ця гадка вразила його неабияк, і він припинив нараду.
 — Завтра скажу вам моє рішення!
З поклоном відійшли князі, та Нізія із здивуванням глянула на чоловіка.
 — Ти чому не дав їм відповіді!? — спитала.
 — Бо мушу бачити раніш скарб царя Децебала!
Наглий рум’янець облив личко княжни.
 — Ох, я боюся тобі його показати. Раз побачиш його, то, певно, не захочеш остати тут біля твоєї...
Лігарій хрипло засміявся.
 — Якщо я захочу гроша, так не матимеш чого жаліти! Стервака знайдеш у кожному легіоні!
 — Ба, я тебе й так люблю...
 — Гей, не будь я певний твоєї любови, пішов би я з астінгами. Не бійся, дитино! Між мною та Римом... кров!
 — То ходи! Сьогодні під вечір будемо у скарбниці. Та тільки ми обоє. Ніхто більше, не знає туди дороги!
 — Як-то? А ті гроші, що одержав трибун і астінг?
 — Я сама винесла їх при помочі раба з бастарнів, а коли він приніс останній мішок, мої хлопці застрілили його. Ніхто не сміє знати цієї тайни, хіба князь гетів та його син, коли вперше припережуть йому меч зрілости.
Мимохіть глянув Лігарій у лице своєї любки. Воно приблідло, блиск очей погас, стягнулися брови над ними, а довкола чарівних уст лягли зморшки жорстокосте — цієї холодної, невблаганної, страшної, властивої тільки володарям. І вмить споважнів і він сам.
 — Коли так, то взагалі сумнівів не повинно бути в тебе. Хлопців з луками маєш хіба доволі! Зрадника не оборонить ні меч, ні щит, ні навіть увесь римський табір!
Тої самої днини по узбіччі гори, яка від заходу вершилася над городищем Нізії, спинилося двоє людей з довгими палицями та з в’язкою смолоскипів. Вони йшли ледве замітною стежкою, яка піднімалася серпантинами через смерековий бір аж на верх. Добру годину йшли Нізія й Лігарій, доки, спітнілі та втомлені. не дійшли аж туди. Та тут посеред гущавини засіріли якісь таємничі сірі маси. Мовчки вказала туди рукою дівчина.
 — Що то? — спитав Лігарій.
 — Скарбниця!
Уважно приглянувся сотник скелям, а там увійшов між розсіяні каменюки. Деякі з них скидалися на храми, інші — на столи, то знову на кельтійські мегаліти, які бачив колись у Британії, та тут видко було, що сама природа витесала ці бруси з живої скелі й вигладила дощем. Ні сліду людської руки не видко було ні в лісі, ні тут. Стежка, якою йшли досі, скручувала вбік і губилися по тому боці гори. Ніхто не міг би навіть подумати, що сто кроків убік криється між каміннями таємниця готських королів.
 — Ступай по змозі тільки по скелях! — остерегла його Нізія. — Не треба лишати слідів!
 — Де ж ворота? Не бачу їх!
 — Якщо б їх можна було бачити, не стало б у гетів списів, щоб зберегти скарб! — відповіла княгиня. — Подай руку, Марку!
Вона взяла його за руку.
 — Рука не дрижить! Ти спокійний, Марку, як я! Правда?
 — Ні, я недобрий, що ти не віриш мені!
 — Тобі? Ні, я собі не вірю, Марку! Якщо обхопить тебе жадоба наживи та ти забажаєш вернути у Рим, щоб за це золото купити собі царський вінець, то я... — тут голос її заламався, — то я не знаю, чи матиму силу відпустити тебе...
 — Як-то? А стріли твоїх хлопців?
 — Ох, вони не для тебе! На Котітто! Бачу, що вони не для тебе!
І Нізія вибухнула плачем. З трудом заспокоїв її Лігарій.
 — Стидайся, Нізіє! Я не тільки любити маю свою жінку, але й шанувати. Як же мені шанувати когось, хто плаче? Як любити когось, хто мені не вірить?
 — Ох, любити можна й невірного!
 — Ні, дитино! Це ви, жінки, так любите, та не люблять так тямучі мужі, ні жінки-володарі!
 — Я вже не володар, Марку, раз прийняла тебе в свою ложницю. У нас ти князем, і навіть я мушу тебе слухати.
 — Саме тому покажи мені вхід до скарбу! Я ж володар гетів!
Насилу заспокоїлася Нізія.
 — 3 тобою право, ходи! — сказала й підійшла до великого камінного звалу, біля якого стелилося кілька дев’ятисилів.
 — Це тут! — сказала. — Устроми в оцю щілину свою палицю й відсунь цей долішній камінь набік, тут на цю плиту!
 — Невже ж цей великий камінь не впаде на нас?
 — Ні, він на золотих завісах.
Лігарій послухав і з трудом виповнив доручення Нізії. І ось, як тільки відсунувся долішній камінь, верхній похилився над обоїми так дуже, що Лігарій відскочив назад і потягнув за собою Нізію.
 — Не бійся, Марку, це ворота. Камінь відслонив вхід.
Обійшли звал і вилізли на нього. Перед ними виднів у землі невеликий чорний отвір. Ногою можна було натупати перший ступінь сходів, які вели углиб. Засвітили два смолоскипи й, узявши решту під паху, зійшли у підземелля. Тут була невеличка природна печера, суха й продувна. Смолоскипи горіли рівно, спокійним огнем, та світло їх відбивалося від стін та долівки тремтячим блиском. Під ногами осувалося щось ніби рінчаки з тихим дзвоном, вкінці опинився Лігарій перед задньою стіною, яка сяла, мов один великий самоцвіт.
 — Що це таке? — спитав, зачудований.
 — Це?.. Золото, срібло, скарби!
І справді. Упродовж стін уложено стоси срібних та золотих штаб, наче дрова в дровітні. Долівка вкрита була порохом та римськими монетами. Тут стояли колись, очевидно, скрині з грішми, що розсипалися від старости, а порохно перемішалося із золотом. Лігарій підняв жменю монет. Були це золоті динари з часів Веспазіана, Тита, Траяна, гріш, який тепер мав уже тільки вартість товару. Декотрі скрині були ще цілі, інші щойно розсипалися, а зміст деяких перемішався з порохном, наче рінь із піском. Тут, то там видніли спижеві та срібні вази, повні самоцвітів та перел. Чималі кусні аметистів, малахітів, халцедонів, берилів, опалів, корніолів, ахатів, гранатів лежали всуміш із перстенями, ковтками та ланцюгами, у яких горіли діаманти, рубіни та смарагди великої ціни. Все те вкрите було грубим шаром пилу, а то й болота, тому й не робило в першій хвилині такого вражіння, якого могла сподіватися Нізія.
 — Ці скарби — це ще майно з далекої Тракії, — пояснювала Лігарієві, — майно, яке перевезено через Дунай, коли римляни заволоділи землею. Тракійці, що любили рідний край, забрали їх від короля й повезли у Дакію. Багато при
дбали попередники Децебала й він сам, торгуючи з Доміціаном та язигами, але з упадком Сармісегетузи перевезли все те сюди. Децебал гадав при помочі цього скарбу відвоювати всю Дакію, Тракію, Паннонію й поставити могутню тракійську державу, та Траян догадався цього, чи хтось зрадив йому замисли короля, й він почав війну на п’ять-шість літ зашвидко. Тим-то й упала Дакія, а заціліли скарби.
Довгу хвилину не відповідав Лігарій. Він устромив чорний смолоскип між дві срібні цегли й сів на купу розсипаної монети. Обома руками сперся на коліна і глядів у мигтячий димний огник. Блиски й тіни пробігали по його виразистому лиці, а Нізія з тривогою стежила за цією грою. Одначе вкінці він немов прочуняв і повернувся до неї.
 — Нізіє! — відповів, а голос його помітно тремтів. — Траян міг не боятися Децебала, ні його держави, та певне, що він знав про ваші скарби і саме тому наскочив на вас так нагло. Бач, уже тоді Римові треба було золота, а тепер треба ще більш. І чи знаєш ти, що, маючи такі скарби, можна Окупити навіть легіони Марка Аврелія й бути імператором?
 — Як-то, чи ж римський імператор не є найбагатішою людиною світу? — зчудовано замітила Нізія.
 — Так, це правда, але саме тому й треба йому найбільше гроша. Зрозумій, що війська, будівників, митців, чужоземних купців, урядовців, доріг, кораблів не оплатиш ні волами, ні рабами, ні дорогою посудою або самоцвітами. Треба на все те гроша, а на гроші треба срібла й золота. Ось чому задля однієї копальні вплутується цезар у нову війну з бастарнами чи астінгами, не покоривши ще навіть маркоманів, ось чому ввесь вік пробуває в таборі не тільки як мудрець, але головно як вовк. Недалекий уже той час, що володарем у державі буде той, хто збере для війська потрібні гроші, й так довго буде володіти, як довго їм платитиме! Ха-ха-ха! Хочеш, то завтра станеш Августою, а післязавтра прийде другий, саме той, хто найкраще зуміє нас обікрасти!
Замовк на хвилю, а там і продовжав:
 — Якщо був би Траян знайшов ці гроші, то ні язиги, ні ви не жили б на волі, а орали б землю десь у Медії чи Фригії, Галатії, Лібії, Сицилії чи Іспанії. Якщо цезар знав би про ці скарби, страшна війна розігралася б завтра у цих горах! Та цезар не буде про те знати, а ми... — тут простягнув руки за стрункою появою дівчини... — ми за ці гроші купимо тільки те для наших підданих, чого їм потрібно, щоб ці вбогі гори стали прибіжищем миру й щастя на всі часи...
в рік опісля у пристани малого острівця Спорадів, недалеко Галікарнасу, панував чималий рух. Людність маленького сільця рибалок вилягла на беріг та наповнила човни, прибрані цвітами та стяжками. У два ряди уставлені раби творили вулицю від пристани аж на горбок, де видніли чудові, наче з філіграну будовані, портики величної нової вілли. Цією вулицею походжав у довгому синьому одязі безбородий євнух з ковтками в ухах та натаєм у руці і раз у раз давав прикази слугам, які бігали, наче посолені. Над тугими, спижем кованими воротами. нової оселі виднів із зелені зложений напис: «Salve!»1, а над самою водою ждала величава лектика на прибуття корабля, якого вітрило вказувалося вже на північному овиді. Шістьох носіїв, рослих галатів, стояло біля дрючків, а разом з ними диспензатор, управитель огородів та винниць, вислужений вояк Фрамеа. Якраз євнух надбіг знову:
 — На всі боги Гаду! Чому лектика не стоїть боком? Скільки разів я маю вам те повторювати? Ти, Фрамеа, військовий горнець, тобі й байдуже, але я...
 — Ти теж горнець, тільки інакший! — відповів холоднокровно диспензатор. — І якщо хочеш заробити похвалу легата Сульпіція, то перш усього кинь натай, бо він цього не любить, а опісля приправ собі те, чого тобі бракує!
Всі зареготалися, а в цю мить величава лібурнійська бірема в’їхала у пристань.
На ній прибули Апарт та Сіра, щоб проснити у цьому розкішному гніздечку сон життя.
