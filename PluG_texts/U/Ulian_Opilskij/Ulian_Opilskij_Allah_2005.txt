«Аллах!»
Нарис із року 1522-го
І
Холодний північний вітер видував трикутні вітрила галери, що стрілою мчалась на південь. Із її довгих скісних рейок повівали два прапори: один — білий, із золотими леліями, малий, другий — червоний, з білим хрестом, більший, що говорили про приналежність галери до родійського ордену під командуванням команданта з Франції.
Нелегко плила галера серед вітром шмаганих хвиль. Гострий ніс раз у раз поринав у водяні гори й, розбивши їх, виринав знову, мокрий, блискучий. Плахти, якими на високому чердаці пообвивано гармати, були вогкі від частих бризьків, а й долішня частина трикутного вітрила потемніла від мокроти. По обох боках галери стирчали довженні весла, немов ніжки велетенської сколопендри, та вони не рухалися, їх вживано тільки для піддержання плоскодонного корабля, коли напір хвилі чи порив вітру клав його на бік. Тоді на поклик команди враз поринали у воду раз праві, то знову ліві весла, щоб привернути втрачену рівновагу. Поза цим корабель хитався набоки мало, тільки, виїжджаючи на хвилі-гори або злітаючи стрімголов з водяного обриву, «протоптувався» вперед. Двісті п’ятдесят гребців, по п’ять при кожному веслі, сиділо на лавах. Вони мовчки дивилися на наставника, який стояв у стіп великої щогли і покрикував на них у міру потреби захриплим голосом. І по ньому, і по гребцях слідно було страшну втому. На плечах каторжників кривавилися ще хвилями рани від побоїв наглядачів, які сиділи тепер здовж кладки, що лучила керму з чердаком, бліді, обезсилені. Біля линв, якими притягано й попускано вітрила, сиділи моряки. Вони раз у раз дивилися на керму корабля, де на горішньому помості над каютою самітно походжав середнього росту чоловік у півпанцирі, тісних ногавицях, з величезними буфами на клубах. На голові був у нього чудовий, сріблом кований моріон, при боці — ніж у дорогій оправі, під пахвою — корабельна туба. Чорняве, худе лице, точене зморщеною білою бризою, мало в собі щось цап’яче, злобне, хитре, та заразом забавне. Тонкі ноги, буфасті
клуби та блискуча голівка — все це було схоже на дитячого бомка, який так весело вертиться по долівці міщанської хати. ;Він раз стоїть на місці, тільки холітається поволі туди й сюди, то знову з жужмом котиться вправо або вліво, щоб урешті впасти і замовкнути. Точнісінько так походжав по помості Мітель д’Аржільмон, капітан галери «Сен Дені», дивився за ^Напрямком хвиль, вітру та самої галери або сідав на стільчику, який поставлено для нього біля облавка, і відкидав свої втомлені ноги, одіті у довгоносі черевики. Тоді здіймав із шиї чотки з рожевого дерева, які висіли на панцирі біля родійського хреста, й на вузькі уста вибігав шепіт молитви.
І Тим часом перед носом галери зарисувався величаво (масив острова. Пойад вузькою прибережною смугою здіймався зразу лагідний похил, укритий лісом, а там і високий шпиль св. Іллі. Далі, направо, у мряці тонув Атаіро, який наче підпирав хмарне небо могутнім скелистим щовбом. Здовж узберіжжя зелено-сіра хвиля підіймалася білим, мов сніг, вінцем прибою. У хвилях, коли галера виїздила на вершок водяного горба, видко було добре цю довічню боротьбу моря із суходолом. Горе галері, яка знайдеться між обома борцями! Хіба трісочки та поторбщені ганчірки вітрил та тіл спічнуть між червонявими рінчаками узберіжжя серед водоростів, звіздань, їживців, скальок — усе інше опиниться у шлунках невеликих, та несказанно пажерливих акул із синявими хребтами та у кліщах відразливих крабів на дні пучини.
Новий порив вітру налетів на корабель, та цим разом від заходу. Він умить ліг на лівий бік, а винти, які піддержували щогли, аж заспівали у вітрі. Наглий поворот вліво ввігнав увесь чердак у найближчу хвилю, так що вода бризнула аж на їкладку. З поміщення для залоги, яке знаходилося під чердаком, вибіг гурток жовнірів у різнобарвних одягах та півпанцирах, зовсім схожих на озброєння капітана. Вони з острахом допитувалися про щось моряків, та ці не відповідали, бо в цю мить загула труба:
 — Віддай канат! Правим веслом налягай!
 — Раз! — хрипло зверещав наставник гребців і вдарив клевцем об завішене на щоглі клепало.
 Моряки відчепили шкоти обох вітрил, прив’язані до правого боку галери, вмить підірвав їх вітер і кидав ними, наче велетенськими прапорами у пересиченому піною повітрі. Рівночасно праві весла заперлися об воду, і, здригнувшись, мов кінь, який спотикнеться, галера випрямилася й вернула до рівноваги.
 — Обома боками налягай! Керма вліво! Раз!
 — Раз!
 — Раз!
В одну мить позривалися доглядачі гребців і побігли кладкою на свої місця, спини нещасних каторжників натужилися, обгорілі жиласті руки вхопили за налиті оловом ручки І Сила рук заступила живло — галера поплила далі. Водночас1 моряки, висячи на довгих рейках, підбирали руками полотно1 вітрил та прив’язували їх до рейок. Вітер кидав полотном, прапорами і линвами, і здавалося, ось-ось скине в море цих павуків, завішених на павутинні. Та ніщо не сталося, тільки один1 з моряків гукнув з головної щогли, так що почули його всі:
 — Перед нами на морі барка!
Галера повернулася тим часом уліво і плила на самих уже тільки веслах здовж берега Родосу. Хвиля йшла від північного заходу й ударяла раз у раз об лівий борт. Ще жменя вітру більше — а плоскодонне судно мусіло б повернутися кермою до вітру і в’їхати просто у прибій. А тоді годі було надіятися рятунку для нього самого та його залог.	І
Тяжко «протоптувалася» галера проливом між Сіме и Родосом, та моряки з кожною хвилиною надіялися полегші. Як тільки минуть ріг біля Льоріми, сила вітру заломиться на щовбах Лікійського узберіжжя — буде краще! Зате все, що жило, а не мало хвилево діла, побігло на чердак дивитися на загадочну барку, яка при такому сильному вітрі наважилася плисти по коротких хвилях зрадливого левантинського моря. Тільки сам капітан галери не сходив із свого становища, але и він стежив за злиденною лушпиною, що, мов трісочка, танцювала по хвилях.
У барці було двох мужів. Один, старший уже, до пояса голий рибак з дещо сивавою вже бородою, сидів позаду і кермував човном; другий, молодий, може, тридцятьлітній ясноволосий лицар, з гладко виголеним худорлявим лицем, робив веслами спокійно, рівномірно, без натуги, неначе для забавки. З висоти горішнього помосту могло справді здаватися, що положення маленького човна серед вітру та хвиль куди легше, ніж великої неповороткої галери. Одначе капітан знав, що так не є, і з цікавістю та зі спочуванням стежив за всіма поворотами човна. І він справді сам, наче обдарований розумом, відшукував заглибини між гребенями хвиль і просувався ними тихо і гладко. Часами обидва весла рівночасно підіймалися догори, і човен посувався тільки силою розгону, мов дощинка, яку дитина кине у потічок. У слідуючій хвилі сила рамен гребця поривала барку вперед, немов хтось припряг до неї невидні коні.
Аж ось із шумом, розбиваючи низькі буруни, видовжений ніс галери найшовся на кілька сажнів від барки.
 — Кинути линву! — приказав капітан.
Та наказ був зайвий. Кілька шнурових перснів уже вертілося над головами відважних гребців у човні, і перший з них вмить ухопив линву, кинувши весла. Зате старий не пускав керми з рук і зручно правив човном, щоб устерегти його перед довгими веслами правого боку галери. Взяв, щоправда, линву, яка знайшлася біля нього, але держав її тільки ногами, а всю увагу звернув на хитання надпливаючого велетня. За цей час товариш притягав човен до боку галери, доки барка не знайшлася біля самого борту. Тоді прив’язав линву до дульки весла й одним скоком та двома рухами могутніх рамен вхопився за облавок чердака. Аж тоді і старий кинув весло до човна і поліз на борт галери. По хвилі обидва знайшлися на чердаці серед гурту крикливих та вимахуючих руками моряків і жовнірів. Одначе тільки молодший відповідав на запити й ж лики. Старший перш усього підійшов до передньої щогли, це в золотистому кивоті блестіла ікона св. Івана. Моряк ударив три поклони й довгу хвилю побожно молився. Опісля зягнув до мішка, який мав прив’язаний до пояса, й видобув з нього широкий срібний гріш. Хильцем підходив до кивота, щоб кинути гріш у привішену скарбону, коли нагло з-поміж моряків вискочив молодий, мов галка, чорноволосий смугляк із червоною, мов грань, хустиною на голові.
 — 	Пробі, Василю, що робиш? Це ж не Микола, а Иван!
Рука з грошем упала здовж тіла, рибалка випрямився й відступив між моряків, які вмить його оточили.
 — 	Іменно Йван! — горлав смугляк, вимахуючи руками. — до цього й не наш, а католицький!
 — 	Як-то не Микола?! — не вірив Василь. — На кожному зудні мусить же ж бути Микола! Як же ж так можна плавати по морі? Тьфу, тьфу і ще раз тьфу!
Він відпльовувався, а там і збирався кинути гріш у воду.
 — 	Ба, ні, у нас є й Микола! — шепотом супротивився змугляк. — Таки тут, під чердаком. Коли заїдемо щасливо, покажу тобі.
Старий ще не вірив, та в цю мить підійшли до нього ковніри і стали допитуватися про привід одчайдушної прогульки у негоду. Старий вмить скорчився у чотири погибелі і розвів руками.
 — ; Всевишній та святі його знають! — забалакав скорого вір кою. — От полковник, — тут пальцем указав на зад корабля, де східцями сходили саме з горішнього помосту каштан і товариш Василя, — полковник з Хальке забажав поїхати до Сіме. Дві галери, які були у нас, виїхали ще позавчора до Лімонії, то ми сіли в човен. Аж тут зірвався борей, ну і...
 — А про турків там не чувати? — допитувалися жовніри мовою франків.
Старий кліпнув очима і закашлявся, та не проминула його уваги злоба, яка світила в очах грецьких моряків, та блідість жовнірських лиць.
 — Турки, кажете? А чорт їх, байстрюків, знає, де вони. Казали, що йдуть на нас, одначе гадаю, що були б у нас уже французькі чи провансальські, папські, цісарські, венецькі галери, якби так було. Коли я мав десять літ, то вже турки наступали не раз на Родос, повно було тоді всяких завол... — тобто хочу сказати, велика була тоді поміч християнського світу...
Старий ударив себе рукою по роті і повернувся до моряків.
 — Браття, чи нема в кого з вас зайвої загортки та дрібочки вина, щоб зігріти примоклу душу?..
Водночас у каюті при столі сиділо двох мужів за пляшкою вина та тарілкою з холодним м’ясивом. Одначе їв тільки гість, і то пажерливо, нахабно, ласо. Раз у раз відрізував ножем чималі куски печені і, майже не жуючи, проковтував їх та загризав коржами. Щораз то попивав темне вино із чарки, наче вперше його бачив у житті, аж очі заходили слізьми, а горлянка грала помітно, коли відхиляв голову взад. Господар сидів непорушно у кріслі, та з лиця зовсім щез вираз забавности. Тепер це лице нагадувало радше візантійського пісника-аскета, а глибокі брижки поорали жовте чоло задумою.
 — Вибачайте, мессер капітано! — відсапнув урешті гість. — Я з учора ранку нічого ще не їв і не пив.
Перехрестився й витер руки, а його зір зустрів погляд Аржільмона. Був це погляд людини у крайньому переляку. Очі, широко розплющені, витріщувалися на гостя, та не бачили його. Долішня щока помітно тремтіла, хвилями зуб заскакував за зуб, лице було жовто-сіре, наче в небіжчика. Рука сягла по чарку з вином, та тільки опрокинула її, і річка червоного мальвазійського нектару поплила по долівці. Аж по добрій хвилині опанував капітано своє схвилювання і налив чашу собі й гостеві.
 — Спасибіг! — сказав цей. — Тільки хай це буде остання. Я ж сьогодні мушу бути ще у великого магістра.
Душком вихилив капітано чарку.
 — То ви... то єсть Хальке... у небезпеці? — відцідив, перемагаючи дрижаки.
Бистро глянув гість на господаря. Легкий, дещо іронічний усміх промайнув по гарних його рисах.
 — У небезпеці? Ні, мессер капітано. Тільки я чував, що велика фльота Солімана пливе сюди. А що в мене не було під рукою галери, ні більшої барки, то мусів покористатися човном, щоб завезти вістку.
 — Невже не було у вас післанця? — підзорливо вкинув капітано.
 — Ха-ха! — засміявся гість. — На суходолі героїв багато, та у бурливу днину плисти човном по Архіпелагу — на це треба грецького рибалки. Наші моряки та лицарі рябіють уже на саму згадку про те.
 — Чому ж ви, не написали листа? — допитувався Ар-жільмон. — Ви ж могли вислати ось хоч би цього старого рибалку, з яким приїхали.
 — Гадаєте, що лист дійшов би напевно у Родос, а не у Мармаріс до турків? Не вірю я грекам ні на волос. Вони дишать на нас змієм! Учора...
 — Що вчора? —  майже скрикнув капітано. Брови гостя стягнулися.
 — Вибачайте, мессер капітано. — Я — Георг фон Гартберг, німець, полковник ратників ордену і - комендант острова Хальке. Бачу, що і ви служите у фльоті ордену, та звідомлен-ня з моїх вчинків здаю тільки старому Війєрові де ль’Іль, або Андреєві де Мерайль, а не вам. Цього, що маю сказати, не вільно мені розбалакувати скрізь... Ще раз кажу, вибачайте й погадайте собі, що я виїхав ловити рибу та, пірваний вітром і хвилею, опинився тут.
Сині очі Гартберга потемніли, уста затиснулися. Одначе француз не звернув, видко, уваги на гострість щойно почутих слів. Він опав назад на крісло, з якого був напівпідійнявся, а повні жаху очі знову витріщилися на гостя.
 — Ви чували, кажете? — сказав по хвилі мовчанки. — Чували?.. Ну, а я сам бачив! Бачив!.. Розумієте мене?
 — Що саме?
 — Що? Фльоту! Триста суден під півмісяцем, навантажену гарматами, як задержувалися біля Самосу. Я бачив її так близько, що чув, як увечері муедзін співав ашію, а з усіх кораблів неслися оклики «Аллах! Аллах»! Ця фльота йде на нас. Розумієте ви, що це значить? Це кінець влади хреста на Родосі, це загибіль усього християнського світу на Архіпелагу, а для нас... смерть!
Обидві руки капітана, стиснені в кулаки, були на столі, козяча борідка дрижала, а з широко відкритих уст падали крапельки слини на лице гостя. Цей усміхнувся і поглянув через віконце по правому боці судна.
 — Слава Богу, що ми вже за островом. Я боявся, що вітер знесе нас на схід та треба буде об’їздити пристань широким луком. А так в’їдемо-таки за які дві години. Цей острівець Сіме — це справді найкраща заслона від борею.
Гартберг спокійно встав і зневажливо поправив при лівому боці привішений турецький саррас.
 — Не люблю я цих кривих легеньких сікачів, — докинув. — Це хіба іграшка для мого Ганса. Висить у шабатурі, мов ножиці моєї Геро... Ба, навіть вона не любить його й волить мій старий простий меч. Плюнеш у жменю, махнеш — так і іскри сиплються з таких моріонів, як ваш. Ха-ха!
 — Чому смієтеся, мессер Джорджо? — з невдоволенням поспитав француз. — Невже вам не йде про добро ордену?
 — Мені? Я німець, мессер капітано! Раз поклав я руку на хрест, так вірним йому остану, доки не дадуть його мені в руку. Зрозуміли? Добро ордену мені важніше власного, бо інакше моє місце було б у полках Фрондсберга, а не на заборолах мессера Мартіненго. Питаєте, чому сміюся? Самі кажете, що йде смерть. Невже маю затроювати собі останній місяць життя тривогою?
Засоромлений француз зам’явся.
 — Ох, я не боюся про себе, — пролебедів. — Я тільки про орден, про віру... це ж страшне!..
 — Тому тридцять літ було те саме, і нічого не сталося, може, й тепер...
 — Може, дай Господи! — набожно зітхнув Аржільмон, складаючи руки.
Гартберг засміявся і вийшов з каюти на поміст, щоб бачити, як галера, опливши північний ріг, повернула просто на південь. Тут, за островом, не було вже бурунів, ні навіть довгавої, вітром гоненої хвилі, тільки звичайна, куценька «танцюристка» Архіпелагу, яка повстає й на спокійному морі, коли десь недалеко була або є буря. Вона низька, та нечувано прикра і, наче м’ячем, кидає судном то вгору, то вдолину й витрясає душу з найбільш оговтаних з морем корабельників.
 — Василю! — кликнув Гартберг за своїм перевізником. Та голос губився серед шуму і лопоту вітрил, що їх саме почали розвивати моряки. Вони розпускали їх тільки на одну третину, щоб хоч дещо відтяжити гребців у їх боротьбі з «танцюристкою».
 — Василю! — прогомонів поклик удруге, та й цим разом на чердаці не появився рибалка.
Аж за третім разом з люки виринула лиса голова старого. Він бився в груди і побожно хрестився. Під чердаком, у трюмі галери, де був склад запасної снасти та всякого хламу,
моряки влаштували собі біжник з іконою св. Миколи. Оттут били йому поклони, молилися і палили свічки та ладан. Звідсіля під свист батогів та звук зойків шмаганих гребців-каторжників ішли прокльони на єретиків-латинів, що постять у суботу, а замість тіла й крови Господа споживають якісь білі папірчики. Вгорі по обох боках кладки біля дольбортів караються десятки, а то й сотки греків — саме таких правовірних, як і моряки. Між ними € знайомі, а навіть свояки... На св. ДимитріяІ Агаряни, турки, погани, а платять грецьким морякам за кожну прислугу золотом. За весла саджають вірмен, сербів, болгар і найбільше росів із широкими плечами та сталевими м’язами. Не Бог, а чорт устромив у живе тіло грецького народу цей орден з лабатим осьмикінчастим хрестом. Уже із цього пізнати, що це не хрест Господень, а чортів винахід на загибіль християнських душ. Правда, всякій владі треба коритися, бо вона з руки Бога, та чи не радіти нам, коли Всевишній на місце латина кладе турка? Очевидно, поганин краще єретика!
Аж до землі схилився у поклоні старий Василь. Злючі вогники світилися йому в маленьких чорних очах, і він кліпав ними раз у раз, ніби давав знаки полковникові.
 — Ти мовчав перед залогою? — спитав його Гартберг.
 — Як гріб, деспота! Ти ж наказував...
 — Гляди ж, а то було б тобі!.. Не треба передчасом тривожити людей, їм же ж нікуди тікати...
 — Правда, свята правда, Божа правда, деспота! О, ви — друге діло! У вас галери, кораблі, зброя, коні, а в нас... одна Матінка Божа та святий Микола. 
Важко зітхнув старий, перехрестився на небо і підняв очі горі. Фон Гартберг зрозумів притик старого і пригриз уста.
 — Слухай, старий. Як тільки приїдемо, підеш до брами Побідників. Знаєш, де це?
 — Знаю, деспота, знаю, це біля німецької стіни, там, де вона стикається з французькою.
 — Іменно! Запитаєш першого стрічного кнехта про 'домівку полковника і на порозі заждеш мене. Зрозумів?
 — Так.
 — Там виплачу тобі 50 дукатів, які обіцяв за труд.
 — Ох, деспота, ласка твоя більша могучости римського цісаря!
Кров ударила до голови полковника.
 — Що значать твої слова? — спитав гостро, а долішня щока висунулася хижо наперед.
 — Це, що навіть цісар не оборонить твоїх дукатів у моїй кишені, якщо прийде турок.
 — Дурень ти! — вибухнув вояк. — У тебе човен, а в липні не часто буває така негода, як сьогодні. Забереш гроші й поїдеш, а нас лишиш із турками на Родосі.
 — Правда! — мимохіть вирвалося у рибалки.
II
Дзвони катедри св. Івана Хрестителя уже продзвонили вечірню. Звучний, гармонійний їх згук завмер у вечірньому повітрі, й у міських воротях появилися перші череди товару, що вертав із пасовища. Напівнагі пастушата, з безжурним дитячим гамором поспівуючи та збиткуючи, бігли за товаром. Ягнячі шкірки на їх плечах ураз із чорними кучерявими голівками та темною, сонцем осмаленою, від місяців невмиваною шкірою робили їх схожими на веселі, моторні, та трохи злобні звірятка. За пастухами йшли робітники з виноградників та оливників з оберемками ярини та трави на плечах. Біля керниць зустрічали їх смуглі, стрункі, кароокі дівчата із дзбанками на плечах. Під перепеченими туніками виразно зазначувалися круглі, кінчасті груди та сильні, тугі бедра. Повні золотаві рамена пружилися, підіймаючи високі дзбанки на чорнокосі голови, і рівним, маєстатичним кроком, ніби німфи від джерела, одна за одною йшли красуні домів. З ахатних1 очей падали погляди, гарячіші родійського літа, а з коралевих повних уст жарти, не тонші рибацьких дотепів. З коминів хат стали підійматися дими, а з приходом темряви заблимали у вікнах і віконцях города вогники: одні червоняві — це відблиски ватер, другі жовтяві — це оливні лампадки з довгим, із клоччя крученим кнітком.
Аж ось із вежі св. Миколи блиснуло нагло; гомін гарматного стрілу понісся понад городом, а водночас із гуркотом та скрипом зачинилися брами. З вартівні вийшли вартові ратники, й один з них задув у ріг. Йому відповів справа трубач із німецької стіни, далі другий — з брами Побідників, а зліва відгукнулися французька стійка та португальці від пристани. Вулиці опустіли, і тільки із шинків у пристани та з купалень у переулках доходили хвилями згуки струнної музики та верескливі жіночі крики. Це гуляли лицарі, які, лишивши у кватирі чи в монастирі духовний плащ з ось-микінчастим хрестом, ішли у пристань та на периферію города, де у всіляких запопадливо схованих закутинах ждали на них найбільші блага Сходу: ложечка індійського бенджу та палкі обійми грецькі єгипетських, сирійських, а навіть черкеських дівчат. Поверх цього, не вимерла ще на Родосі й старогрецька традиція Сократів та Платонів, а вбогі на жінки турецькі городи скріпили ще цю хвилю звиродніння, яка заливала собою верхи середньоазійського суспільства. Нечувані, невидані роди розпусти чаїлися у родійських спелюнках, і вони-то надавали гордим родійським лицарям аскетичний вигляд чи сповид аристократичного переситу, цю патину святости та величі, перед якою преклонювалися налякані власною смілістю до життя й ужиття здоровці ренесансу.
Міровим кроком ходили вулицями й переулками нічні варти з галябардами і ремінням до в’язання опірних. Вони пильно приглядалися кожному стрічному прохожому та влаштовували лови на жінок, які нічною порою шукали на вулицях святого міста злиденного зарібку. Зате не чули вони зовсім співу, реготу, деколи зойків та стогонів, що доходили з-поза щільно позапираних вікон та воріт відомих домів. Домашнє право не було тільки пустою фразою у цьому восьмиязичному кублі європейської аристократії.
Дещо наліво від брами Побідників, напроти масивної вежі св. Миколи, надибали вартові рибалку Василя. Галера Аржільмона припізнилася, бо італійський капітан пристани не хотів пустити галери у Мандраччо, тільки відіслав її у португальську пристань, призначену для галер. Аржільмон і Гартберг зараз-таки подалися у палату великого магістра, а старий сам-один поплівся шукати кватири полковника. Та не легко було допитатися до неї у стрічних людей. Воєнні алярми виполошили здебільша осілу людність із Родосу. Європейці вже у квітні знали, що новий падишах османів не захоче вже довше стерпіти в осередку своєї держави твердині, об яку опираються всі ворожі ісламові живла. Хто міг, тікав в Італію, Францію, Еспанію, Португалію і Німеччину; греки, вірмени, сирійці, араби переселювалися теж — хто в Анатолію, хто в Сирію, хто в Єгипет; бо, мовляв, на дощі і хрещена голова змокне. Василь ішов навмання, обминаючи гуртки вартових, доки не дійшов до німецької стіни та до хат, де мала бути кватира полковника. Одначе надармо стукав до воріт. Ніхто й не гадав відчиняти, а на питання чув заодно неодмінну відповідь: «Нетут!»
Згодом утратив надію, що відпитає бажану кватиру, і сів на порозі якогось великого дому. Цей дім стояв на розі найширшого переулка, який лучив цей квартал з осередком міста. Отуди мусів переходити полковник, вертаючи домів. Довго сидів так старий Василь, а крізь його темну душу зловіщими блискавками маяли спомини... Чудова, ніжна
шістнадцятьлітня Геро була висока, струнка, як молода, гнучка тополя на узбіччі Атарбету. Її золотаве тіло вкривав ніжненький пушок бросквини з гарячого Лінду, усточка відчинялися, як гранати з розкішних долин Спорадів. Цілий вулкан щастя скривався в принадах дівчини. І ось раз він, батько, благословив її іконою Богоматері з Елемонітри, бо саме до неї Геро вибралася була на прощу... І отам десь біля горбка св. Косми і Дам’яна, на схід від цього клятого города адзимітів, зустріла вона свою долю. Якийсь лицар узяв її зі собою й з того часу ні сліду, ні слуху не остало після його одинокої потіхи. Як Лазар, шлявся Василь по городі, розпитуючи. Він продав останній оливник на Хальке, щоб за гроші купити собі доступ до всіх гнізд розпусти та проступку, де надіявся найти свою доню. Наче хробак, повзав у ніг городських старшин, прохаючи помогти йому відшукати свій скарб. Усе даром! Збіднілий, зламаний, вернув на Хальке, де рибальством удержував себе та свою жінку — недужу, сліпу Нанно. Та з усіх переживань і втрат залишилося в нього одно, це одно, що остає людині на осолоду й розвагу старости, — це злоба! Вона помогла йому перенести втрату жінки, вона зробила його перевісником турів, які бажали нечайно, без бою опанувати острів. Вона дала йому насолоду, коли яничари грабили хати його сусідів, насилували їх жінки й діти та мордували їх ножами так, що вся оселя сплила кров’ю... Гей, гей, навіть кози й кури, якими так дуже чванилися багатші, йшли під ніж, і тільки злиденні останки населення залишилися при житті без рук, ніг, ух, носів, очей, опльовані, осоромлені, нагі. Вони збирали на березі скальки та випорпували зі згарищ останки спаленої поживи або лягали у чагарнику вмирати від занечищених ран або з голоду. Він один ходив скрізь безпечний, веселий, ситий. Риб було доволі, а він сам старий, слабий, поганий, безрідний, нічого було туркам у нього й узяти. Та коли на острів прибув сераскир Ахмет і велів приступом добувати вежу, в якій заперся Гартберг, тоді він і інші дістали наказ нести драбини перед військом. Отоді його злоба повернулася в другий бік! Він уможливив утечу Гартбергові, а від’їжджаючи, бачив ще всіх своїх приятелів-турків, які гонили його наперед себе при наступі, — на колах перед зруйнованою вежею. Озлоблений сераскир покарав їх був так за те, що не зловили полковника невірних... І ось тепер знову глуха лють підступає йому до серця, сліпа ненависть до цього сріблом та шовком лискучого світу збруй, твердих мов та кам’яних сердець.
 — Адзиміти, єретики, злодії! За мою зірничку, за мій вік нещасний, за всі наруги над старим самітником — за все заплатить вам... Аллах!
«Аллах! Аллах! — обізвався в його душі гаркітливий голос. — Чим же він гірший бога латинів? Чи він не так само ворожий нам, грекам, як Аллах з півмісяцем та прапором Магомета? Ба, чорт знає, чи між цими двома є ще місце для кого третього...»
 — Ти хто? — загудів нагло над старцем грубий голос, а кілька дрючків від галябард із стукотом опало на каміння мощеної вулиці.
 — Я... я... рибак... із Хальке... Василь... привіз полковника...
 — Якого там полковника? — 
 — Цього, що там володів. Йому якось фон... фон Атве...
 — Може, фон Гартберг? — спитав один з ратників.
 — О, так, так! Саме так! Він казав мені йти до своєї хати, та ніхто не хоче справити мене туди.
 — А він же сам де?
 — Він у палаті деспоти біля Амврозіянських воріт. Я жду тут його.
Ратники переглянулися.
 — Це ж і єсть його хата! — сказав один з них. Другий укинув сороміцький дотеп, і всі зареготалися.
У цю мить над воротами хати забряжчав замок, і невелике віконце відхилилося. В ньому показалося лице, якого, одначе, не бачив рибалка. Ватажок варти віддав честь рукою.
 — Мадонна! Отут під вашим порогом післанець з палати від полковника.
 — Який там післанець? — відповів звучний альтовий голос. — Полковник є на Хальке, не тут. Не приймаю нікого. Тепер ніч, а ми тут самі жінки...
При звуці цього голосу старець зірвався й обома руками вхопив себе за груди.
 — Не бійтеся, мадонна, — сміявся тим часом вартовий, — це старий, сивий, лисий і обдертий водолаз. Якщо не приймете його, то ми візьмемо його зі собою, а він, може, і справді післанець. Зрештою, — тут поклонився ватажок знову, — не гадаю, щоб у домі полковника не було чим оборонитися від напасти. Всі знаємо, що ви, мадонна, незгірш орлеанської дівчини...
 — Про мене! Хай застукає, а я зараз зійду вділ. Леіля відчинить йому. Добраніч, мессере Кортезіо!
Знову стукнуло вікно, і рівночасно один з вартових заковтав важким придверним клевцем об металевий кружок. У маленькому отворі у ворітниці заблимало світло, забряжчали засуви, й важкі ворота відхилилися. Старий, зігнувшися удвоє, як який жебрак, увійшов до сіней, де зустріла його поморщена старуха. Вона обкинула гостя швидким поглядом, та, видко, не знайшла на ньому нічого підозрілого, бо зайнялася старанним засуненням дверей, не звертаючи уваги на його рухи. Зате гість наче не той став. Він випрямився й, не питаючи дозволу, поліз жваво східцями вгору.
 — Не туди, старий! — гарікнула служниця, не оглядаючись. — Отут направо сплять конюхи, коли синьйор дома. Там і постіль...
Одначе рибалка не слухав і йшов далі, а рівночасно наверху7 сходів з лампадою в руці появилася висока жіноча постать, наче віддихом Паллади оживлена статуя Фідія. Прожогом кинувся до неї Василь.
 — Геро! Ти? — захлипав у його грудях голос дитини. — Ти тут? Тут? Панагіє! — заридав.
Легкий оклик, лампада дрогнула, а там і поступила кілька кроків до старого. Та нагло спинилася.
 — Зайди сюди до мене! — сказала.
Лампада щезла в ясному чотирикутнику дверей, а з нею й поява жінки. Із східця на східець пішов за нею Василь. У просторій, склепленій, манатами і коврами завішеній кімнаті прийняла його Геро... його Геро, його так довго пошукувана дочка. Не було це вже ніжне, на чорнобривчик схоже дівчатко, але жінка, спіла, повним розцвітом краси й сили осяяна жінка, якої кожний рух — пестощі, кожний погляд — принада, кожне слово — чар. Від її молодого тіла йшла еманація любовної насолоди, яка пахощами наповняла всю кімнату, заставляла серцю битися й давила віддих у горлянці. Та тільки Ерос, який сидів на узголов’ї широкого французького ложа, не мав збиточного усміху на дитячому лиці. Вказівний палець його лівої руки спочивав на устах на знак мовчанки, а права стискала... довженний, широкий лицарський меч... Із-під чорних, аж синіх кіс блестіло слоновокісне чоло та великі, наче море, глибокі, матово-чорні, суворі очі.
 — Здоров будь, батьку! — сказала спокійно, ділово. — Ти як сюди попав?
Та Василь не відповідав. Зразу, як тільки зрозумів, що перед ним його втрачена доня, він, мов коханець, біг-летів до неї. Та як тільки прибув у її кубло й обняв зором і умом її розцвіт, красу, багатство, щастя, враз згадалися йому ці безпросвітні дні, коли він шукав її й оплакував її, бідну, скривджену, нещасну. А тоді звільна, наче напад наворотного шалу, находили на нього гнів, злість на цю чужу йому тілом і духом, цю щойно віднайдену, та аж тепер навіки втрачену, у спомині помершу Геро... Він водив зором по циновому, срібному та мосяжному посуді, який вкрашав стіни, по дорогій збруї, що висіла на коврі, по сріблом та спижем кованих скринях під стінами та по шовковій нагортці, яка вкривала наготу її доні, — вона ж бо щойно встала з ложа. Лиса голова старого
поверталася на всі боки, аж спинилася на маленькому ліжечку, в якому поруч себе лежали на білій подушці дві головки: одна — чорна, мов у Геро, друга — золота, ясніша цих ярких блесків, що йшли від ікон у куті кімнати. Із-під нагортки Геро висунулася чудово точена рука з пальцями, зложеними навхрест, і начеркнула у повітрі хрест над головками. Ліниво повернулося лице батька до красуні.
 — То це все... твоє? — спитав, запинючись по кожному слові.
 — Так!
 — То ви чоловік і жінка, ви... вінчані?
 — Ми більше, ніж вінчані, — ми любимо одно одного.
 — Ах так!
Старий схилив голову на руки і закривлені, мов кігті, пальці втопив у висохлі щелепи лиця. Несамовито дзвонили і ! скреготали в його роті останки зубів, а по бороді краплями і спливала кров з прокушеної губи.
 — Що тобі, батьку? Отямся! Ось на тарілках риба, сир, ; оливки, фіги, хліб, у збані вино. Налий собі й мені за щасливу і зустріч...
і — Щасливу? — зірвався старий, наче ждав тільки цього . слова. — Щасливу, кажеш? О ні, Геро! Це проклята зустріч, і тричі проклята. Вона вбила в мене віру у кривду, страшну і кривду, яку заподіяла якась ворожа сила найзлиденнішому з ! людей, та за те веліла мені вірити в те, що там, на небі, сидить і не Бог, вічний, всемогучий, милосердний, а... чорт, поганий та злобний. — Старий тремтів, мов у пропасниці, з. рота котилася піна, слова. — Щасливу, кажеш? О ні, Геро? Це проклята зустріч, з кров’ю чи отрутою.
 — Пробі, батьку, не клени, не хули! Стій, — на всіх давніх та нових богів, на голову матері!..
 В очах Геро був жах, обидві руки простягалися до старого, ! наче відігнати бажали вроки.
	 — Матері? Ха-ха! — хрипло зареготався Василь. — Давно
І вже хроби оперіщили трупа сліпої опириці, і тільки я ще, старий злодій, тиняюся по світі. А знаєш, хто зробив з матері опирицю, а з батька злодія? Ти! «На, наїжся, старий, ти голоден, бідний, утомлений...» Ось як вітає доня цього, хто колись у прокляту годину дав почин її існуванню!
 — Як же ж мені тебе вітати? Ти дав мені життя, правда! Ти подбав, щоб воно було однією низкою терпіння, — це теж правда! Ти теж дбав тільки, щоб я була сита шлунком і гладка тілом, та за щастя дитини ти не дбав. Як же ж мені тебе вітати, коли не їжею й напитком? Невже ж тобі забагається ще чогось більше? Грошей хочеш? Гаразд! Бери! Половину Хальке куплю тобі, якщо забажаєш. Збудую корабель, хату, насаджу оливник чи винницю, тільки не клени й не казися. Я не дитина вже, в мене маєток і діти!...
Слова дочки вмить заспокоїли батька. Він наче холодною водою обмився. Довгу хвилю потирав чоло рукою і розглядався по кімнаті.
 — Це все... гроші? — вказав рукою на скрині під стінами.
 — Гроші, посуд, здобич. Мій Георг герой, а генуезькі купці багаті.
 — А ці діти... його?
 — А чиї ж би? — суворо стягнула Геро олімпійські брови.
 — Хрещені?,
 — Авжеж! Йому — Ганс, тобто Іван, а їй — Андріяна; йому шість літ, їй — чотири.
 — А хто хрестив їх?
 — А хто ж би? Духовник ордену. І то в палаті біля Амврозійських воріт. На хрестинах були всі сотники кнехтів із жінками, було якої півсотні лицарів, був великий комтур Мартіненго, який, щоправда, не був ще тоді в ордені, але вже управляв арсеналом. Був навіть наш комтур Крістоф фон Вальднер. Пир був на славу!
Аж очі засвітилися жінці, коли оповідала про хрестини своїх діток. Риси суворости загладилися на личку, білі зубки виглянули з-поза повних губ. Та Василь покивав тільки сумно головою.
 — Значиться, вони... католики! — процідив.
Геро спалахнула й замовкла. Довгу хвилину ні одно з них не сказало ні слова. Вкінці батько підняв голову, і Геро зараз замітила, що він спокійний. Чому, від чого так сталося, не знала, але зраділа дуже. Здавалося, наче промінь сонця впав крізь щілину вікна на суворе лице намальованого на стіні святця. З добрим, так чисто жіночим чаром, цією дитячою' облесністю вказала ще раз на наїдки і рухом прохала не гордувати ними. І ось лице старого роз’яснилося.
 — Правда, що сталося, те й пропало! Відробити цього годі. Й ніхто не знівечить збудованого тобою раю, хіба Аллах!
 — Аллах! При чому ж він тут? — жахнулася дочка.
 — Ха-ха, його зараз усюди повно, почавши з оливників на Хальке, скінчивши на устах і голові твого магістра. Та поки я буду їсти, оповідж мені, як ти попала в обійми цього єретика, адзиміта, якого я сам сюди привіз власними руками...
 — Так він справді тут, він тут?
 — Так, щойно його не видко. Із цією звісткою післав він мене сюди.
	 — Ох, Боже! — схопилася Геро і, придержуючи нагортку
однією рукою, другою взяла дзеркало з полірованої сталі. Швидко розплела волосся і стала його розчісувати, а воно лягало чорною, мов смола, запашною хвилею на золотаві плечі та голі, наче зі слонової кости точені, повні груди. Вона не соромилася батька, а він сам і оком не кинув на красу й понаду чудово розцвілого тіла. Він щось рахував на пальцях обох рук і посміхався, водив оком знавця по обстанові хати, а тим часом Геро з оживленням оповідала батькові свої пригоди.
 — Мені здається, тату, що само Провидіння поклало руку на нашу долю. Та надаремне берешся ти змагатися з нею. Ти бажав видати мене за свого Митрофана, лисого, кулявого та багатого. Одначе я воліла була краще у воду, ніж у його обійми. Ти ж знаєш, що він тільки тому бажав жінки, бо хотів мати сина, а поза цим волів що інше. Тоді я й поїхала на прощу помолитися до Пречистої Діви з Елемонітри, щоб вона порадила мені, що маю робити. І ось уже в Ліндос, де ми причалили, стрітила я Георга, який з кількома товаришами грав у кости на підсінні заїзду. Як тільки він мене побачив, кинув як стій кубок і вибіг мені назустріч. «Хто ти?» — спитав.
Я сказала йому, а він узявся мене проводжати. Та як тільки ми вийшли за місто, там, де Георг мав свого коня, він сказав запрягти до візка мулів і посадив мене на візок. Я не хотіла зразу їхати, бо, мовляв, проща має відбутися пішки, але він казав, що якби корабель був причалив у Родосі, то щойно від брам міста числилася б проща. Тому й везе він мене у Родос, а далі я піду вже сама пішки. Пізно вночі ми приїхали в город, та замість до небіжки тітки Евфримії Георг завіз мене сюди. Оттут хотів він упоїти мене вином і взяти підступом. Це було страшне, одначе я не далася, вина не пила і хотіла втікати. Тоді він відчинив оцю скриню, — тут показала пальцем, — виймав з неї дорогі шовки, футра і грош і бажав мене купити. Але я сказала йому, що навіть падишах не купив би мене за гарадж Єгипту. Тоді Георг ошалів. Він, наче божевільний, бігав по кімнаті, товк головою по стіни, благав, прохав, урешті взявся знасилувати мене. Небагато бракувало, а був би взяв мене, бо й він гарний, наче цей кам’яний хлопець, що я раз, ще дитиною, викопала в нашій винниці на Хальке. Тямиш, я обмила його з глини і пороху, і він був увесь із рожевого мармуру, чудовий, усміхнений; дядько Кефаліс сказав, що на підніжжі написано Антіноос. Так він, очевидно, називався, і я малою дівчиною вже любилася в цій статуї. Та прийшов раз папас Зопіріон, прокляв мене і тебе, сказав, що це поганський бог, і розбив
його довбнею. Отак я дужалася з Георгом, дряпала, била його і водночас усе моє єство бажало його обіймів, як виноградник нічної роси. Ми борсалися, наче два вороги. І він подер на мені одіж так, що я й тікати не могла від нього, бо була напівгола. Вкінці вкусила я його в руку так, що він аж крикнув і пустив мене. Я загорнулася в своє лахміття і стала плакати бо й справді не знала, що мені далі робити. Він довго ходив по кімнаті туди й назад; усю долівку помазав кров’ю: ти знаєш батьку, що я сильна. Вкінці він сів на краю ліжка, на якому лежала я, покриваючи, чим могла, свою наготу та синці від його дужих рук. Він узяв мою руку, погладив її і заговорив до мене, наче це не він.
«Геро, дитинко! Звідки ці сльози? Бий мене, кусай, дряпай, клени, та не плач! Я не можу стерпіти жіночого плачу, а ще й із мого приводу. За твої подерті лашки куплю тобі інші, які захочеш, за розірване намисто дам тобі золотий, тисячу разів дорожчий ланцюг із самоцвітами. Гадав я тебе взяти силою, й сама знаєш, що був би взяв. Та коли ти мене вкусила, зрозумів я, що ти таки справді не хочеш віддати мені себе нізащо. Тому заспокійся, я вже ні пальцем не торкнуся до тебе, тільки ще одно скажи мені. Ти зв’язана з ким, ти любиш когось?»
Я заперечила.
«То чому ж не хочеш вислухати мене? Увесь вік важкої праці не дасть тобі стільки грошей, скільки дала б ніч, проведена зі мною. Адже ж ваші дівчата не раз збирають собі таким способом придане! А повний мішок золота загладить не одно. Ніхто не дбає так дуже про те, що робила суджена до весілля, якщо в неї під подушкою такий мішок. Ти ж уже не дитина, а спіла, дужа жінка, і не може бути, щоб ти цього не розуміла...»
Я розуміла це добре, та він мені надто припав до серця, щоб я могла задовольнитися одним обіймом. Коли я борсалася в його раменах і згадувала вонюче часниковим потом карчило Митрофана та його чорне клоччя на кавунуватій голові, то присягла собі не вертати до тих принад нізащо...
«Я тому плачу, мій пане, — сказала я, — що ти бажаєш мене взяти, як першу скраю дівчину, і не бачиш, що я можу бути тільки твоїм щастям або твоїм прокльоном, але ніколи забавкою. Мою любов можеш купити тільки своєю. Люби мене так, як я зможу любити тебе; тоді й те, за чим побиваєшся, дістанеш. І саме тому плачу, бо не бачу в тебе цієї любови, тільки похіть, як у продавця фіг з Хіосу чи в осляра з Лінду-Ідучи з тобою, почувала себе під опікою твоєї благородності та сили і мріяла про твою любов. А тут знайшла тільки ось що!»
Тут показала я йому синці на руках та ногах, подряпані коліна, покусані груди, а він тоді на весь ріст упав до моїх ніг і прохав пробачення, обіцював, що всім життям заплатить мені за цю кривду, і присягався, що мене любить. Тоді сказала я: «Присягни на невинність мого лона, що не відступиш його нікому, хіба смерті. Якщо забажаєш мене кинути, то краще вб’єш мене, ніж віддаси іншому».
Він зчудувався, бо й не гадав, здається, щоб я справді у своїх літах, при своїй красі могла доховати віночка, і присяг. І відтоді живемо разом, і в ніякому сні не бачила я кращого раю, як цей, у якому живу від тієї пам’ятної хвилини. Першою хмариною, наче долі на глум, став ти, мій рідний батьку!
Геро замовкла, тільки приспішений віддих давав пізнати, як дуже хвилював її спогад минулого. Василь покинув їсти й водив набіглими кров’ю очима за дочкою, що закинула нагортку на плечі та, запнявши її, наче римську тогу, на лівому зам’ю, поралася по хаті. Вона заставляла стіл хлібом та вином, добула зі скрині пляшечку, вилила з неї кілька крапель на густину. Умить наповнили всю кімнату пахощі столистих рож — розкішні, сильні, аж удушливі. Діти у сні почали рухатися — суєтливо підбігла Геро до ліжечка, прикрила їх покривалом, а там і відчинила побіч вікно. Течія свіжого повітря заколихала чотирма огоньками лампадки.
 — 	Так ти любиш його? — почулося питання.
 — 	Більше свого життя! — суворо, стягнувши брови, відзернулася до батька Геро. — Його один кивок мені важніший Божого закону, а його щастя цінніше мого життя!
 — 	А якби він так... згинув?
 — 	З нас трьох не пережив би його ніхто! — були спокійна відповідь.
III
 — 	Грецьке населення — проти нас. Неможливо, щоб наші грецькі моряки не зналися з рибалками з Малоазійського Зерега та з моряками, які служать у турецькій фльоті. Перед тижнем почув я, як рибалки оповідали, що турки здобули замок Скардону у Дальмації, одначе яким шляхом вони про те взналися, Бог знає. Обидві галери відіслав я на Лімонію, як гільки побачив турецьку ескадру, й велів їм щодуху вертати у Родос. Одначе я не бачив їх ні в пристани, ні в Мандраччо. Видко, щось сталося з ними по дорозі.
 — 	До речі, полковнику! — підняв руку комтур Крістоф фон Вальднер. — Коли прибули турки на Хальке?
 — Вночі. Як тільки я побачив з вежі замку галери і круглі судна, зараз зарядив приготування до оборони й уставив гармати та старі метавки у пристани. По хатах примістив стрільців і ждав. Швидко підплили дві галери до пристани й почали стріляти на замок, видко, щоб збагнути, чи є і які в мене гармати. Я не відповідав, тільки велів стріляти з хат. Турки, що під’їхали були вже дуже близью, втратили із чердаків багато людей, і у додатку кинули ми в одну галеру запалену мазницю. Вітрило і щогла згоріли, й обидві галери відплили в напрямі Піскопії. Тоді закликав я до замку обох сотників на нараду, що робити далі, й ми саме всі три пізнім вечором сиділи при вогні, коли нагло десь почули глухі удари. Зразу гадали, що це якісь підземні звуки, та швидко збагнули, що це хтось кує скелю під замком. Ми всі три вибігли між жовнірів, та вони й у голови не покладали собі, що це має бути якась небезпека. І справді, на подвір’ї і на мурах не чути було нічого, тільки у вежі. От тоді пригадав я собі переказ рибалок із Хальке, що десь на північному березі острова є печера, в якій жив колись скитник. Він власною рукою виковував із скелі вівтар для св. Івана й уже викінчував його. Вірні принесли йому утвар та золоту ікону святця, й чимало грошей лежало у скрині біля вівтаря. Та тоді один рибалка, найбільший багатій острова, вбив і ограбив його. Ніхто й у голову не клав, що це саме він допустився такого злочину, аж однієї днини після великої бурі з громами пастухи знайшли його в печері з молотом у руках — божевільного. Він десять літ товк молотом скелю, поки не вмер, і з того часу його душа покутує в підземеллі. Згодом море зруйнувало вхід до печери, обваливши навислі скелі, та стукіт молота почувається ще в печері заодно напередодні великих подій. Старий рибалка Василь, який привіз мене сюди, дуже зажурився, коли я сказав йому, що чув підземні удари. Він з місця побіг до свого папаса наймати молебень, та я таки не вірив казці, взяв сотню жовнірів і пішов на обхід замку. І ось на яких тисячу кроків від мурів у гущавині знайшли ми, може, чотири сотні яничарів, що сиділи на землі у темряві, а від надморських скель, на яких стоїть вежа, виразно доходив лоскіт молотів: турки копали міну. Ми підкралися, з місця вдарили на них і повбивали багато. Бач, вони не надіялися наступу й гадали, що це місцеві греки їх зрадили. Та коли вкінці хтось підпалив хмиз і освітив боєвище, а дві сотні яничарів Дали до нас сальву, ми мусіли відступити. Яничари в одвертому полі — це не родійські кнехти, це не люди з рушницями, а рушниці з головами й ногами. Не вспіли ми зачинити воріт, а вже почався наступ з другого боку. І, видко, на острові було вже до тисячки
ворогів, яких потайки привезли човни з Піскопії. Наступ відбили ми з великою втратою для ворога, й щойно тоді турки дали нам спокій. Зате кинулися вони на населення й господарювали по-своєму два дні так, що мало хто й залишився живий. Аж третьої днини побачили ми знову кораблі, які від Піскопії підпливали до острова. Всі наші яничари стріляли на привітання з рушниць, наче на вправах. Це приїздив сераскир Мустафа-паша, який вмить учинив суд над старшинами. їх і посадили на коли, якраз напроти воріт замку, а ввечері почався другий наступ. Ми відбили його так криваво, що рови були просто виповнені трупами. Попереду війська бігли грецькі рибалки з драбинами, але й це не помогло. Тоді сераскир почав переговори...
Полковник відсапнув. Голови, похилені над столом, піднялися, й чотири пари очей устремилися в полковника.
 — Сядь, полковнику! Сядь! — почувся тремтячий старечий голос. — Ти втомлений, спочинь!
Цей голос — це голос сивого, мов голуб, лицаря в чорному оксамитному одязі, білій кризі, з великим золотим хрестом на шиї. Гартберг похилив голову.
 — Всесвітній магістре! Не втома не дає мені говорити, тільки схвилювання. Поганий це вояк, що томиться, поганіший — що нагадує втому товаришам, а вже найпоганіший — цей, що задля втоми забуває про послух та належну пошану для свого вождя.
 — Чудово сказано! — замахав коронковим маншетом канцлер ордену, в еспанський стрій одітий португалець Андре де Мерайль, або, як його звичайно називали, Амараль.
У нього було гарне лице з виразом розпусниці та довгі, ви-плекані пальці. Комтур крякнув задоволено. Четвертий, з хрестом великого маршала ордену, трохи пригорблений венеціянець, нетерпляче микав себе за довгу сиваву борідку і сказав:
 — Все це гарно. Але що з міною?
 — Вибухла ще тієї самої ночі, світлий маршале! — відповів полковник. — Та ще раніш були переговори. Турок-посол обіцював мені в першу чергу гроші, потім службу у падишаха, вкінці загрозив колом і вогнем. Тоді я велів йому здерти з голови чалму і зняти з нього штани й відіслав зі зв’язаними руками, щоб не міг накрити своєї наготи, та з голою головою до сераскира, а на плечах повісив йому пару капців з опльованими підошвами. Очевидно, озлоблення му-сіло бути страшне, бо вмить почався новий наступ. Та ще не дійшли густі лави до стін, коли нагло розкрилася під ними земля. Турки висадили замок. Вершок вежі звалився з висоти на голови оборонців стін, і вслід за цим залила звалища повінь турків. Тільки останок вежі над обривом оцілів. Отам сховався я, тяжко ранений сотник Вінгауер та яких двадцять кнехтів. Ворота до вежі щойно на поверсі, а двох людей оборонить їх перед цілим військом. Припасу в льоху доволі, тож хіба важкими бомбами можна її звалити або другою міною...
 — То значить, що ти, полковнику, не піддав острова? — спитав великий магістер.
Лице Гартберга потемніло.
 — Всесвітній магістре! Якщо коли хто скаже, що я коли-небудь кому піддався, так це буде брехня! Тільки ласкою Бога та св. Івана Хрестителя врятувався я з наступів, й обидва вони свідками, що я не зберігав себе ні разу в бої з ворогами хреста! Зрештою, є ще й свідок грек, а може, врятується ще хто з моїх кнехтів або мешканців острова, то можна буде колись і розпитати,..
Усміх роз’яснив лице Вієра де ль’Іль Адам.
 — Ні, дитино, не стану я питати нікого й вірю тобі, — сказав. — Якщо б усі родійські кавалери були такі хоробрі і стійкі, як ти, то я не сумнівався б щодо майбутнього...
Амараль заговорив щось до німецького комтура, та цей тільки потряс головою й рукою вказав на венеціянця, який писав щось на пергаментовій картці.
 — Я й надіюся, що хоробрості не бракне рабам хреста, — сказав півголосом. — Питання тільки, чи стане нам пороху і припасу...
 — Як же ж ти, хоробрий полковнику, заїхав сюди? — - спитав Амараль.
 — Погодіть, достойний канцлере, розкажу. Коли я почислив своїх людей і оглянув вежу, то зрозумів, що моя приява на Хальке є зовсім зайва,' а для справ ордену навіть шкідлива, бо мої кнехти є тут, а не там. На Хальке була тільки їх частина, яка вигинула в боротьбі з поганими, значить, сповнила свій обов’язок. Мій меч міг принести користь тільки тут, а не в нікому непотрібній руїні, бороненій двадцятьма каліками. Будь у нас хоч би одна більша баркаса, ми були б уночі втекли всі. Та ніякого судна не було. Вночі вийшов я на малий вичілок над морем, щоб збагнути напрям вітру. На морі починалася негода, й турецькі судна поприставали до берегів. У цю мить рішився я покинути вежу й заховатися в чагарнику, а при першій нагоді перебратися на Родос, переодівшися рибалкою. Я взяв свій старий німецький вамс, споров рукави, у яких є щось двадцять чотири лікті матерії, скрутив їх у мотуз і за хвилину був уже за вичілком скелі. Та тут стрінув я рибалку Василя, який підкрадався до вежі. Зразу гадав я, що це шпигун, і вхопив його за карк.
«Пробі, деспота, — залебедів старий, — я ж до вас і йду. В мене човен. Якщо хочете, махнемо ще сьогодні на Родос!»
Не оглядаючися, дійшли ми до берега, де між прибережними скелями заховав був старий свою барку, й ми повсідали. Негода грозила нам не раз загибіллю, та ось на висоті Сімі зустріли ми капітана Аржільмона, який і завіз нас сюди.
 — Полковнику фон Гартберг, — заговорив після короткої наради з товаришами великий майстер. — Орден, а з ним усе християнство дякує тобі за геройську оборону й ще більше за це, що, мимо неї, зумів ти заховати неоціненну силу свого рамени на дальшу боротьбу. Це для нас неабияка запорука успіху. Твоє звідомлення приймаємо до відома без замітів і відзначуємо тебе винятково Хрестом св. Йвана, який дається тільки лицарям ордену. Поверх цього республіка св. Марка виплатить тобі чи твоїм наслідникам суму тисячі цекінів на записку великого маршала ордену.
З поклоном відійшов полковник, та зараз же за дверима пустився бігом до воріт палати. Ні словом не сповістив про вислід розмови Аржільмона, який ждав черги у передній, тільки вскочив у вартівню й одним ударом дзвона підняв на ноги вартових..
 — Коня мені!
За малу хвилину мчався, що сили в коневі, по вулицях города до себе, до свого гнізда, свого щастя, свого раю. Іскри сипалися з-під копит, пробуджені тупотом мешканці відчиняли вікна у вичілках. Вартові кнехти даром бажали його спинити. «Хрест Родосу» було кличем цього вечора, й галя-барди кнехтів підіймалися д’горі, а щойно по переїзді бачили вартові, що це їде один з полковників пішої та кінної рати ордену.
 — Таки правду казав сучий грек, — сказав до своїх десятник Кортезіо, — клятий німець таки справді вернув. Гей, мадонно, мадонно! — зітхнув набожно. — Що-то десь там на Хальке сталося!
Тим часом у палаті капітан Аржільмон здавав звідомлення із цього, де бачив фльоту Солімана, а опісля до пізньої ночі чотири стовпи ордену — майстер, канцлер, маршал і великий комтур — радили над обороною. Не була це легка річ. Великий султан османів знав добре, яку хвилину вибрати, щоб вирвати із живого тіла імперії обігниле терня. Він зібрав зі своїх займанщин в Азії та Європі значні та добрі сили, щось около ста тисяч людей. Було це саме стільки, скільки можна було розмістити довкола города, щоб одні не перепилювали других і, водночас, щоб не бракло сил до наступу. Величезний артилерійський парк тягли за військом верблюди
і буйволи, коні та мули, десятки вишколених генуезців проводили ними й учили турків робити порох, відливати дула й кулі, будувати лявети. Все грецьке населення було куди більш вороже проти ордену, ніж проти турків, бо турки не тикали цього, що було найсвятіше для темного рибалки, — його релігії. Правда, в Туреччині тільки іслам давав доступ до війська та уряду, тільки мослім мав уже зроду право до життя, а кожний інший мусів за це право платити поголовщиною; зате, заплативши драчку, можна було грекові жити між турками, розживатися, багатіти й грошем добувати всі блага світу. У землях ордену нелицар і католик був тільки безправним рабом, якого панами були не раз жорстокіші від турків — варвари.
 — Побожні браття! — кінчив свою промову майстер. — Ось яке наше положення напередодні облоги й війни.
 — Коли в минувшому році республіка св. Марка відновила мир із Соліманом, остерігав я ваші достойносте, що недаром дружить із нами володар усього Сходу! — сказав великий маршал. — На власну руку доповнив я пішу рать, спровадив нові гармати, скріпив залогу на Хальке, понаправляв стіни й вежі...
Стук тяжкоокутої піхви меча перепинив його.
 — В нас, у Медлінгу чи Гагенау, ворогів не рахують! — сапнув комтур Крістоф фон Вальднер. — Що населення нас не любить, це ясне! Бо й за що? Чи за те, що наші еспанці й італійці посміхаються з бородатих калугерів, що то, мовляв, моляться до чарки вина? Чи за це, що мало не всі жовнірські плащі та лицарські загортки заносять потом їхніх жінок та дівчат? Та це пусте! Ми боронимо Родосу, не вони, — а там у стінах є ворота, і кожної хвилі можна прогнати з города всіх, хто не з нами. Над чим тут радитися? Плюнемо в жменю, а далі видко буде, чи потреба нас на Родосі, чи ні.
 — Як це розумієте, ваша достойність? — спитав великий майстер, якого, видко, бентежила поведінка й поява грубокостистого комтура.
 — А так! Якщо ми проженемо турків, то нас, очевидно, потреба до дальшої оборони св. хреста на Сході. Якщо нас поб’ють, то ми, очевидно, зайві, а й нас не буде вже в живих, щоб над цим падькати.
Іронічний посміх підняв дещо горішню губу канцлера.
 — Не тільки мечем воюють люди, достойний комтуре, — вкинув. — Куди важніша буває не раз вчасна розвідка та відповідний добір хвилі. Боротися — не штука, згинути — теж; та ми не сміємо залишити нічого, що могло б спасти св. хрест на Родосі. Тому розгляньмо як слід теперішню
хвилю, чи не можна б де знайти якої помочі на випадок облоги.
 — Ха-ха! — грубо засміявся комтур, якого вразили слова канцлера. — Еспанський Карло воює з французами, у Німеччині для всіх прелатів чи князів куди важніший ворохобник Лютер від родійського хреста. Венеція відновила мир із греками, Генуя в союзі із Соліманом — та й кінець! Великий маршал каже правду. Сулейман — не Селім! Він, злодюга, добре обчислив, коли і як ударяти. Минулого разу турки тільки здуру полізлина наші заборола, та всі держави Європи станули за нас. Тепер і пес не брехне. Мусімо боротися самі.
 — Душно тут! — півголосом зауважив маршал і подзвонив.
Тихою ходою всунувся в кімнату золотоволосий паж в обтислих шовкових штанцях та білій яці, схожий справді на янголятко. Маршал вказав йому високе вікно, і він умить зрозумів, про що йде річ. Приставив лавочку, вискочив на підвіконник і відчинив високе вікно, заложене з безлічі сучкуватих шибок. Холодне, свіже повітря напливало в кімнату й хитало огниками, а велика темна нетля маяла сюди й туди над головами сидячих.
 — Побожні браття! — сказав великий маті стер. — Великий тягар падає оце на мої віком знесилені плечі, і, дай Боже, щоб якнайшвидше вони зламалися під вагою. Нехай молодші розпутують вузол, замотаний століттями...
Низько схилилася сива голова на золотий хрест, що' висів на запалих грудях, і по кімнаті повіяло духом зневір’я, пригноблення. У чорній рамі вікна на одну мить замайоріла грізна постать молодого, діяльного, спосібного, при цьому благородного та безоглядно справедливого султана османів — великого Сулеймана! Яскраві блискавки йшли від неї, погубні вогні падали з великих чорних очей... аж щезли. Звільна підійняв великий майстер сиву голову.
 — ... Одначе, — сказав далі, — як довго ще б’ється у грудях моє серце, а в голові остали глузди, не гадаю пускати з рук керми і скидати з плечей відповідальносте.
Голос старого кріпшав, Вальднер стукнув знову мечем об долівку. Мартіненго підняв чоло, а брижки, які насіли були на ньому, вигладилися. Один тільки канцлер спокійно добув нишком з кишені золоту коробочку і нюхав якийсь жовтий порошок, та так, щоб його не завважили інші.
 — Сьогодні, — говорив великий майстер, — написав я листи: один до його величносте римського цісаря й короля Іспанії, щоб зволив прислати нам якнайвидатнішу поміч. З Італії на Родос недалеко, а наша перемога тут — це відтяження короля Людовіка угорського. Другий лист написав я до короля Франції, щоб не ставляв перепон оверньятам, провансальцям, іспанцям і німцям іти до нас на підмогу. Вправді генерал артилерії Жійо де Марсельяк каже, що у короля Франції «залізна корона» важніша від Христової віри, та я не вірю йому й відкликаюся, гадаю, що недаром, до духа Готфрідів з Буйону та Бернардів з Клерво. Третій лист написав я до венецької синьйорії...
 — Це недопустиме! — гукнув маршал. — Синьйорія на лист не відповість. Лист треба писати...
Тут зам’явся, глипнув на канцлера, який щойно тепер оживився і пильно слухав промовців, почервонів і додав:
 — Та про це скажу вашій милости опісля, у чотири очі...
 — Як-то? — скочив з місця німецький комтур. — Навіщо ж кличете раду, коли опісля бавитеся в якісь таємниці? Кому з нас не вірить великий маршал? Якщо це так, то чому не кине визову явно й одверто?
На стіні рисувалася велетенська тінь саженного германця з піднесеним кулаком, який за рухом тіни літав сюди й туди над головами трьох дрібних ростом романців, мов призначення...
 — Заспокійтеся, хоробрий комтуре, — діловим тоном відповів Мартіненго. — Є речі, які можемо знати всі, але кожний зокрема, під час, коли на раді не слід їх згадувати.
 —  Не розумію! — загудів комтур. — Всім зокрема можна, а разом ні? Хай чорт пірве ці ваші циганські викрути! Ій-Богу, не знаю, як погодити таке зі словами Спасителя, з правдою, за яку боремося і гинемо від чотирьох століть!
На устах Габріеля Мартіненго блукав глум.
 — І, бачиш, побожний комтуре, за чотириста літ вона не побідила поган, — відповів. — Видко, не мечем і не правдою треба було воювати, а..»
 — У цьому-то й річ, що вже й тоді цієї правди не було! — втяв німець.
Та тут підняв руку великий майстер.
 — Ім’ям даної мені влади наказую вам мовчачі! — сказав рішучим тоном. — Дальше роз’яснювання доведе вас до єресі, як ось саксонського електора. Не ваша річ як слухняних і побожних ченців осуджувати міри, придумані владою. Ти, комтуре, маєш на приказ великого маршала вдарити чи тут, чи там, одначе, чому магістер пише листи й до кого, це не твоя справа. Твоя річ — послух!
Гордий німець похилив голову.
 — Я й слухаюся без застережень! — відповів спокійним низьким голосом, у якому, одначе, гоготіла громовиця. — 
Та гадаю, що ми тут не ченці, а прибічна рада нашого суверена.
Великий магістер пригриз уста: німець мав слушність. Мартіненго нервовими пальцями розправляв зм’яклу від поту та горячу крохмалену ризу, а там і відповів:
 — Мессер командоре має слушність! Раз ми закликали його на раду, то винні ми йому пояснення. Ми у Венеції купці! Це знає кожний, і саме в цьому, і тільки в цьому наша сила і стійкість. Тому мусімо додержати умови, бо втратимо кредит, а тоді «адіо, Венеція»! Одначе нам як купцям вільно торгувати не тільки з османами, але й з вами. Зрозуміли ви мене, мессере командоре?
 — Звісно, що зрозумів. Якщо було б інакше, не було б вас тут зовсім.
 — Ось бачите! Венецькій синьйорії не вільно одверто помагати орденові, але вільно робити це кожному венеціанцеві зосібна. Коли купець хоче пуститися на якусь непевну чи нечисту справу, то передше перепише майно на жінку. Саме так є з синьйорою. Наша справа на Родосі, щоправда, чиста, як кришталь, одначе непевна і небезпечна, тим-то й синьйора переписала республіку на турецький союз, а за громадянами залишила волю робити, що хочуть. Вони можуть мати від міста кораблі, людей, гроші, але це завсігди вони, а не вона. Розумієте? Ну, гаразд! Отже, я знаю людей, до яких треба написати за піддержкою, одначе не бажаю, щоб їх імена були відомі всім. Бувають такі стіни, що мають вуха, а в цих вух бувають ноги, які можуть занести те, що призначено для Венеції, — у Ізмір! Листи напишемо тільки ми обидва, великий магістер і я, і то від себе, не від ордену. Яке ж діло орденові до нашої особистої переписки?
 — Діло" є! — засміявся чомусь-то дуже схвильований А марал ь. — Так само міг би не один з нас занести переписку з турками.
 — Для добра ордену все дозволене! — рішив великий магістер. — Нарада скінчена!
У монастирі обізвалися саме північні дзвони, коли у кімнаті ради погасла лампада.
IV
Дуже голосно і часто заводили у цьому році пугутьки. Як тільки погасло на заході соняшне світло, враз обзивалися навісні з усіх веж високої стіни, з усіх церков та палат, які тільки були в місті. Дурно лазили дзвонарі по звишках, щоб вигубити клятий накорінок сатани. Видко, нечиста сила насилала на місце повбиваних нові, бо з вечора до рання скигліли пугутьки скрізь і наводили сум та жах перед майбутнім. Не один герой, який рішився був ще раз довірити життя й майно хоробросте побожних братів св. Івана та Божій опіці, вкінці таки забирав манатки й їхав у світ, наляканий зловіщим «ходи! ходи!», яке лунало звідусіль. До того за брамою Побідників, там, де було лобне місце, останніми днями повішено та четвертовано кількох злочинців, яких тіла гнили на вільному вітрі. Тут збіглися вмить собаки із цілого острова, бо орден забрав у населення всі засоби поживи, так що не було що дати їсти собакам. Усю ніч люті, напівскажені стаї зводили зі собою криваві бої за огидний жир або вили до місяця не раз до самого світанку.
Несамовито жилося на острові у цьому році. Не дивно, що й канцлер, вийшовши із зали ради, не оглядався, тільки сів у свою носилку й велів носіям бігти чвалом. Тупіт підкутих черевиків та тарахкання самої носилки глушили навісне пугутькання й усі інші звуки. Швидко найшовся Амараль у своїй квартирі на пристани. Він чомусь-то не жив у монастирі, тільки в домі жидівського лікаря Ібн Якуба, де займав увесь будинок, і тільки дві малі кімнатки від вулиці осталися лікареві. Канцлера прийняв паж, який здійняв з його плечей чернечу нагортку і розіпняв спряжки черевиків. Опісля роздягнув свого пана аж до сорочки і подав йому вигідний барвистий халат, пантофлі і воду до рук.
 — Маріо, — спитав канцлер, — чи Якуб дома?
 — Дома, ваша милосте! Щойно голив Белема...
 — ІДи і скажи йому, щоб не йшов нікуди цієї ночі і щоб не спав. Мені треба його.
Паж похилився в поклоні, канцлер подався в їдальню. Тут засів до столу, вкритого узірчатим обрусом, на якому вершилися срібні підноси з овочами та тістами і пляшки з вином. Водночас увійшов другий паж і приніс полумисок з м’ясивом. Нетерпляче оглянувся канцлер на двері, завішені багровою тяжкою занавісок», і мимохіть глипнув у венецьке дзеркало, яке висіло на стіні поруч зі збруєю та ловецькими трофеями. Станув перед ним, пригладив рукою волосся і поправляв дещо складки нагортки, а у цю мить відхилилася занавіса. У вітальню ввійшла молоденька, може, 15-літня дівчина, повновида, кругла та дуже гарна. Великі мигдалуваті очі та повні змислові губи зраджували східне походження. На ній була легесенька газова нагортка, ткана у золоті зірки, а із-під неї виразно виступали усі принади жіночого тіла, підкрашені ще суто орієнтальною штукою, яка обчислена виключно на змисловий ефект. Красуня похилилася перед канцлером у поклоні, та на личку не слідно
було надто великої пошани. Вона, жартуючи та припрошуючи, підсувала канцлерові страви і підливала вина, доки служба не зібрала зі стола останків. Опісля насипала у срібну кадильницю пахощів, і швидко запашний димок став обсновувати кути пишної кімнати. Тоді прилягла й сама біля нього на низенькій м’якій лежанці біля стола. Уста гойного Андре Мерайля блукали від порожньої чарки до повних грудей дівчини, срібний сміх або розкішне спазматичне зітхання значили усі фази любовної гри, аж втомлене, знесилене дівча опало на пухкі подушки. Хвилю полежав біля неї достойний Андре, видко, сам боровся з утомою, та насилу перемігся й устав. Протягнувся, аж хруснули сустави, перев’язав нагортку довкола бедер, узяв зі шкатули невеликий зверток пергаменту і вийшов у м’яких повстяних пантофлях у передпокій. Нечутно пересунувся попри обох пажів, які спали на подушках, і вийшов на сходи, що вели вділ. Зійшов по них у приземелля та застукав семикрать до низьких воріт під сходами. Вмить відчинилися двері, а в них у земному поклоні явився малий, верткий жидок із чорною бородою, у довгому халаті та маленькій шапочці на голові. У кімнаті стояло кілька великих скринь, на одній була груба ковдра з верблюжої вовни та випхана сіном шкуряна подушка. Посередині чималий стіл, заставлений усякими горшками, пляшками, пуделками та лікарським приладдям, а над усім вершився подвійний пульт з розложеним грубим фоліантом, великим каламарем і жмутком пергаментових листків.
 — Здоров був, Ібн Якубе! — привітався канцлер. — Бачу, вартуєш Авіценну... та не пахне тут у тебе!
Покрутив носом, добув пуделко, понюхав і сів на вистелене крісло біля пульта лікаря.
Жид показав рукою на вікно, завішане килимом.
 — Крізь це, — відповів, — можна з протилежної кам’яниці бачити, що тут робиться, а я не гадав, щоб це було так дуже потрібне.
Канцлер мовчки вистукував пальцями на пульті марша.
 — Потреба мені певного післанця, який поїхав би а листом у Мармаріс.
 — Ну, я сам поїду.
 — Човном?
 — Ну ні, кораблем. Завтра їде Статакіос у Ізмір.
 — Ба, він не доїде.
 — Невже? — засвітилися очі в жида.
 — Так! Фльота вже здобула Хальке, а хто знає, чи й на Сімі нема вже залоги. На липень треба надіятись облоги...
 — Ну, так чого спішитися? Так чи сяк, один кінець буде!
 — Ходить про поспіх. Завтра від’їдуть листа від ордену, за два місяці може бути поміч...
 — Ага!
 — Капудан-паша мусить це знати, щоб переймити кораблі по дорозі...
Добру хвилю мовчали обидва, тільки з-поза вікна озивався щебет пташок.
 — Світає! — зауважив Ібн Якуб і зівнув. — Що ж, завтра, а радше сьогодні, треба буде знайти потрібного післанця. Тільки лист мусить бути готовий найдалі до десятої години.
 — Лист уже є, тільки треба дописати останні вісти й віддати другому візирові, Мустафі-паші.
 — Сераскирові?
 — Так! Калям маєш?
Жид присунув йому пуделко з тростиновими перами. Швидко забігало воно по шорохатій поверхні пергаменту, а по хвилі канцлер загорнув збиток у шовкову платину і, відігрівши над лампадою віск, припечатав збиток сигнетом.
 — Чи знаєш ти, що сьогодні вернув із Хальке Гартберг та привіз його якийсь грецький рибалка? Вишли його! Це хитра і справна людина, а за гріш, гадаю, зробить усе.
 — Ну, як він привіз полковника, то він проти нас...
 — Може бути, треба провідати. Зрештою — це твоя річ. Не забудь тільки, кому віддати письмо, бо в листі нема сказано, від кого він, ні до кого. Скажеш післанцеві, щоб у разі зловлен-ня укинув ЗБИТОК у воду. Я вложив туди кусень олова, то пірне відразу. Якщо довезе, то нехай береже печаті. Бувай здоров?
Ситий, поголений та одітий сидів слідуючої днини вполудне старий Василь на камені біля пристани галер. Разом з дукатами дав йому полковник дозвіл перебувати постійно у городі. Був це малий олов’яний ґудзик з витисненим родійським хрестом, який можна було припняти до бриля або до одягу. Усі недуховні і невійськові мусіли мати такий значок, інакше вартові проганяли їх із загроженого облогою города.
Перше, що вчинив Василь, було те, що завіз свій човен поза родійську пристань у маленьку дучку, яку виглядів у прибережних скелях. Туди можна було дістатися тільки від сторони моря. Старий обчислив віддалення так хитро, що навіть у разі облоги не боявся за свою барку. Дучка була заблизько до заборол та веж пристани, щоб її могли забрати або знищити турки. Одначе коли б він забажав втікати з міста, то городянам було б задалеко глядіти за ним аж тут.
Вчинивши це, він заховав у пазусі свої дукати, обвинувши кожного зосібна у ганчірки, щоб не дзвеніли, аж щойно тоді почув себе безпечним.
Сидячи у пристани, він залюбки приглядався, як поралися майстри й моряки біля трьох галер. Вони об’їздили човнами судна й обстукували клевцями обгиналки, а з трюму відповідали їм такі самі удари. Якщо почувся невластивий згук, вмить бралися майстри плішити й обсмолювати нещільне місце. Гребці-каторжники чистили піском та щітками свої сідала біля облавків, а моряки мили кладку, чердак та корму, напинали штати, пардуни і ванти, оглядали вітрила і щогли. Вояки чистили гармати, приміщені на чердаці, й витирали дула щітками, замоченими у миленню. Невеличкий, гарно одітий італійський інженер вимірював дула, чи не поробилися де в них нерівности, й раз у раз нарікав на недбалість гармашів при набиванні гармат. На березі стояв гурток багато одітих капітанів у беретах зі струсиними перами, у буфастих планках і рукавах з багато вишиваними розрізами. Усе аж світилося від ярких красок, золотих позументів, самоцвітніх удзиків, шнурів, леліток. Кораль, бірюза, гранати блистіли на ручках важких мечів, ножів, на поясах, черевиках та рукавах, на беретах попадався декуди й діамант або смарагд. Між товариством було також двох лицарів ордену в червоних плащах з білими хрестами. Обидва трималися дещо окремо і перешіптувалися зі собою. На перший погляд Василь пізнав у них французів. Оглянувся. Біля нього стояв Ібн Якуб.
Уже ранком, ще поки Василь успів купити собі нову нагортку, бачив він цього жида і дивувався, чому не біжать за ним вуличники і не потручують прохожі, ба, навпаки, навіть здоровлять його. Тим-то Василь і собі поздоровив чемно жида і сказав:
 — Ось тут біля мене є місце, якщо воля, сідай!
Жид ввічливо вклонився, подякував, сів і пильно став приглядатися старому. Цей мимохідь висунув проти нього руку.
 — Чому приглядаєшся мені так цікаво? — спитав.
 — З двох причин, — засміявся весело жид, — раз тому, що ранком був ти обдертий і брудний, як, ну як...
 — Як безгора, хотів ти сказати?
 — Ха-ха, щось таке! А ось зараз ти — мов купець з північного кварталу.
 — Яка ж друга причина?
 — А друга причина ця, що ти чужинець, не знаєш мене, а прецінь зробив мені місце біля себе.
 — А як ти знаєш, що я чужинець?
 — Ну, я знаю всіх старих людей у городі, я лікар, лічу навіть побожних лицарів, а в моїй хаті живе сам канцлер Амараль.
Він важно підняв горі палець.
 — Ну, так скажи мені, хто це ці два лицарі там біля капітанів. Я саме бажав когось поспитати, коли ти надійшов.
 — Це Жійо де Марсельяк, генерал артилерії, й Анрі де Мозей, хорунжий ордену. Обидва дуже хоробрі люди.
 — Ба, хотів би я бачити їх у руках нашого полковника.
 — Вашого полковника...
 — Нашого, з Хальке...
 — Ах, то ви привезли його сюди?
Старий кивнув головою.
 — Ну, а що він вам за це дав?
 — П’ятдесят дукатів.
 — То мало, — цмокнув жид. — Я дав би був сто за лист, не то за самого себе... але, правда, це служба ордену...
 — Я не служу орденові, — відповів холодно старий, — яке мені діло до їх віри?
 — Правда, ми жиди, ви греки, а й вірмени повинні властиво стояти проти ордену, бо він нас гнобить.
Бистро глянув старий на жида, який спокійно гладив бороду та розправляв складки свого халата.
 — Гадаєте? — спитав протяжно. — Може бути, що ми є проти нього, принаймні наші брати у Анатолії і на островах.
 — Так, а ми тут могли б багато, багато помогти їм у зусиллях розбити це гніздо забобону, гнету і неволі...
 — Гадаєте, що турки не гнобили б нас?
 — Ну, чому ні? Кожний гнобить другого, якщо має кого: віритель довжника, зверхник підчиненого, сильний слабого, багатий бідного. Але, бачиш, турок не тикає твоє віри і лишає 'нам наших рабинів, вам — ваших попів. Ми всі для нього тільки джаври, і тільки. Та все-таки і греки, і жиди, й вірмени більше, може, мають впливів у Царгороді від правовірних турків. А ще як котрий потурчиться, то перед ним одвертай шлях хоч би й до візирату.
 — Ба, віра...
 — Що — віра? Віри тобі ніхто не візьме. Це не штука сказати: «Аллах є один, а Магомед — це пророк Аллаха!» Дома можеш собі молитися, як схочеш, коли б на тобі тільки був турбан...
 — Ха-ха-ха! Хитрий з тебе жид, мессер медіко, та я, старий, гадаю, що так само можна злукавити й орденові...
 — Ні, рибаче, у католиків є образи, сповіди, причастя, по хатах вештаються ченці-босяки, які розпитують твою
службу, підглядають ночами, що робиш, що читаєш, до кого пишеш. Це не те саме. Католицька віра лізе тобі з чобітьми у душу, іслам — ні! Ось що.
 — Гм! Як так, то чому ти сидиш тут, а не їдеш у Стамбул, Едренег, Солунь, Ізмір чи у Кагіру? Там був би з тебе гекім-баші, знатна, багата людина, а тут ти радий, що бідний рибак дає тобі біля себе місце...
 — Що ж, — усміхнувся солодко лікар, — видко, мене держить тут щось інше, до чого мене тут треба...
 — А!
Враз зрозумів Василь, що лікар великого магістра є турецьким перевісником та що не без приводу веде з ним балачку.
 — Вчений лікарю, — сказав спокійно, діловим тоном, — не гадаю, що ти глядів розмови зі мною для розривки чи з чемности. В тебе є, очевидно, діло до мене, та ти боїшся з ним виїхати, бо гадаєш, що я в службі ордену. Не бійся! Не далі, як учора вечором, поставив я свічку св. Миколі за щасливу подорож з Хальке на Родос та укинув у скарбону срібного динара, щоб так само, як мене, принесло море до Родосу... падишаха! Я привіз сюди полковника, бо... бо в нього живе моя дочка... та свою дочку я люблю більше, як його, і волів би бачити трупа Гартберга, ніж не бачити біля себе Геро...
В очах старого горіла страшна живлова ненависть, тупе, звіряче завзяття ображеного, окраденого простолюдина, у якого всі первісні, єдино правдиві похопи, бажання та мрії випливають з Чисто людських потреб та конечностей і не числяться ні з чим.
Вмить з’ясував собі хитрий жид, що діялося в душі рибалки.
 — Ти непотрібно хвилюєшся, коли таке говориш. Воно ясне, що у всіх людей одно право до життя, а тому краще є таке правління, яке дозволяє кожному жити після вподоби, ніж таке, яке нарівні з собакою помітує всіма, хто не приєднався до нього тілом і душею.
Рибалка не зрозумів виводу лікаря і потряс головою.
 — Не розумію я твоїх наук, вчений лікарю, але знаю одно, що тільки з упадком ордену Геро вернеться до мене.
 — Ну, так чому не лишив ти полковника на Хальке? Яничари були б йому й без тебе скрутили в’язи.
 — Гей! Коли б я був знав уже тоді, що Геро в нього, я... я був би затопив його сам. Я був би провертів судно, я... я...
 — Ти ж казав, що саме тому і привіз його...
 — Ах, я збрехав, та тепер не брешу. Кажи, чого тобі треба?
Він подер собі лице до крови і товк кулаком чоло, але врешті заспокоївся. Спокійно, діловито обговорював з Ібн Якубом справу листа, а коли на реях галер замаяли перші прапори на знак, що приготування скінчені, Василь узяв з рук лікаря гаманець зі сотнею дукатів і збиток з листом і щез у товпі носіїв, які тягли на галери поживу
V
Неначе чарівний сон, минали дні полковникові у холодних склеплених кімнатах при боці божеської Геро. У винагороду за цілий місяць розстання вона окружала його всіма благами дозвілля та розкоші, які давав змислово виніжений Схід не-зіпсованому західному здоровцеві.
Там далеко, у краю русявих Ьелетнів, білявок з великими руками та грубими рисами лиця, тягнуло його до себе буйне двірське життя і лови у високопенному лісі з десятками собак, сотками нагінщиків, псярів, ловців. Гамір, крик, часто божевільна борня нарукопаш з ведмедем чи кабаном, важка та безцільна, а часто й небезпечна, — заступали мужеві нудьгу пожиття з нецікавою тяжкокровною дружиною. Кости та карти з простацькими сороміцькими емблемами, пиятика або пестощі платних повій у брудних купальнях — це було все, що давав Захід розбудженим змислам, які визволили себе від нестерпного гніту аскези. Та. саме цей гніт і не допустив до людини утончености старинных естетів, тому й визволення людини від нього стало тільки визволенням бестії... Зате Схід беріг у затишку пахучого, душного гінайконіту штуку любови і розкоші та вмілість: усі, навіть найбільш буденні життєві чинности підняти до висоти мистецтва. Навіть ці відпадки зі стола східної Астарти, які звикли за гріш купувати собі простакуваті приходні із Заходу, являються їм раєм, і мало хто з них вертав зі Сходу домів, не згубивши по норах розпусти спасения та здоровля...
Гертбергові добра фея принесла в дарунок ціле щастя, не його відпадки, принесла щире золото і кришталь, а контемплятивна, глибока вдача германця дозволили йому як слід оцінити добро, найдене в житті. За те у вінець щастя вплела йому доля два самоцвіти: русявенького Ганса та чорнявочку Андріяну.
Щойно другої днини опівдні за кавою й шербетом розказувала Геро полковникові, що старий Василь — це її батько. Вона розказала йому зміст усієї розмови. Гартберг покликав вартових і розіслав їх по городі шукати старого. Вони вернули щойно за годину та повідомили, що старого нема ніде, а так само нема і його човна.
 — Зле сталося! — тріснув пальцями полковник. — Шкода, що ти не сказала мені цього швидше. У моїй хаті місця чимало, й уся твоя рідня мала б у ній спокійний куток, якщо ти забажала б цього.
Повне біле рам’я обняло шию полковника, пахощі амбри та молодого жіночого тіла обдали його. Він відхилився на м’яке пружисте опертя, а в цю мить червоні уста, мов спілий гранат, впилися в його уста поцілунком.
 — Ні, коханий. Нема в мене рідні поза тобою та твоїми янголятами. Батько, за яким шукаєш, — це ворог тобі, мені, дітям! Ні, Георгі, місце його там де він є. Він відстав від нас, здичавів і зненавидів увесь світ. Його поява затруїла б наш сон життя гірш Сулеймана, бо навіть Сулейман не погадав би про те, щоб нас розлучити, а він бажає цього...
 — Невже? Чи не вгодив би я йому дозвіллям, грошем, одягом, вином?
 — Ні, Георгі! Це старий чоловік, який пересяк ненавистю до ордену та римської віри, він радий, що ми не подружені в церкві, бо надіється, що я кожної хвилини зможу покинути тебе й діти. Нерозумний! Усі церкви світу, всі святі з неба, всі батьки й матері не дадуть людині цього, що дає любов. Невже щастя — це гріх? Я не тільки жінка, Георгі, а й людина, яка має право на щастя! За це поборюся я з кожним ворогом, за нього запродам себе на вічні муки, якщо правда те, що верзякають попи. За нього я і згину, якщо воно умре.
 — Ні, Геро! Щастя — не гріх. Сам Бог благословив мужа і жінку на подружжя і не питав ні про віру, ні про рід! Він пробачив навіть повії, яка на одвірку своєї хати вішала китичку квітів. Велике прощення, любов і розуміння — це дух, яким віє від Святого Писання. Воно наповняє собою весь світ, усе життя та всі його справи, мов повітря, яке обдає нас звідусіль! Де ж є гріх? Як може з любови вийти гріх? Гріх — це невірність, зрада, злоба, ніколи любов. Уся ворожнеча, нетерпимість, злість — усе те йде від тих, що сховали Святе Писання у скриню, а на місце його поставили клір... Ха-ха! Завтра покличу домініканця, ранком перехрещу тебе або покличу попа і перехрещу себе, а вполудне сядемо до обіду вже як законно вінчані чоловік та жінка. Як хочеш, можу зробити одно й друге для певности, ха-ха! І чи тоді ласкавіше гляне на нас Бог із неба, чи тоді вже наша любов не буде гріхом? Тепер грішимо обоє: навіщо ж Бог сотворив любов між невінчаними, а якщо вони любляться, то карає їх? Виходить, що або духовники є важніші Бога, або Бог сам поносить вину нашої любови, отже, сам повинен понести і кару.
Геро усміхнулася. До неї підбігла з дитячим щебетом Андріяна, за нею Ганс з деревляним мечем, і вмить почалася гамірна розмова. Хлопець перевертав кізли по долівці, доня плескала в долоні, вкінці обоє сходили вділ, щоб піти з нянею по воду.
 — Все це правда, Георгі, — сказала Геро, беручи зі столика нововшиту яку чоловіка, щоб вишити на ній золотом родійський хрест. — Якщо колись стану перед Богом, чисте буде моє лице, як чисте в мене серце, а якщо він справді має змогу карати чи нагороджувати, то не боюся суду... Та все-таки, Георгі, бережися батька! Він непевна людина і здібний на все...
Усе зусилля полковника віднайти старого рибалку було даремне, а швидко всі уми у Родосі зайняли зовсім інші справи. Звідусіль доходили вісти, що всі острови з-під прапора св. Івана зайняли вже турки, а водночас від Сіме до Мармаріди й від південного сходу показалися турецькі фльоти. Вони складалися з галер, галеас та транспортовців, на яких везено сухопутне військо. Нечисленні родійські кораблі ніяк не могли перепинити ворога. Всі вони залишилися у пристани, а генерал Жійо де Марсельяк велів зібрати з чердаків галер усю гармату і полишити тільки по одній далеконосній 36-фунтівці. Всі останні гармати, великі й малі, поставлено на березі здовж міської стіни над пристанню.
Також здовж стін міста йшла праця на всі руки. Зубці були на загал добрі, зате деревляні риштування, на які ставали оборонці, в багатьох місцях спорохнявіли, порозсихалися, ато й пообломлювалися зовсім. Оттут треба було основної направи, і день і ніч стукотіли клевці та топори й сичали пили на стінах. Сам маршал Мартіненго та генерал артилерії стежили за ходом подій, і під їх особистим доглядом установлено, гармати у вежах, баштах та на стінах. Німці збудували навіть кільканадцять метавок, які перекидали каміння через стіни. їх установлено у місцях, які найбільше надавалися до приступу, а біля них насипано цілі гори гострих скельних відломків.
Полковникові Гартбергові повірено куртину німецької стіни, й він кожної днини доглядав на ній робітників. Він придумав спосіб, як захистити своїх робітників від стріл та куль на виломі. Він приказав зробити великі, шкурою обтягнені щити для ратників, які мали б перегородити цими щитами зроблений вилім. Крім цього, зажадав від оружників ордену коротких топірців з кінчастим лезом-ножем угорі. Такого топірця можна було уживати навіть у гроті, бо якщо нестало
місця, щоб розмахнутися, то завсіди доволі його було для ножа. Усе лицарство кинулося теж для приготувань, робітні працювали день і ніч, а місцеве населення, якому платили щедро, служило радо, бо знало, що всі приготування мають на ціли погубу для мусульман. Великий магістер помилував навіть усіх греків, які каралися при веслах на галерах, й утворив із них відділ охотників. Та вже три дні після роздачі одягу і зброї англійський лорд Аштон, який став полковником відділу, не знайшов у полкових квартирах ні одного грека. Анрі Мозей, хорунжий ордену, виїхав на чолі кількохсот їздців, щоб половити й покарати втікачів, одначе, як тільки виїхав за місто, стрінув юрбу, мешканців острова, блідих з переляку, що втікали в місто.
Дня 24 червня у пристани Тарамболіну появилася перша турецька ескадра!
Човни та дараби упродовж години перевозили чималий відділ топджіїв з 12 гарматами, копачів з двома італійськими «мегендисами», тобто інженерами, та дві тисячі яничарів. Інженери вмить витичили півкруглу лінію біля грецького сільця і взялися до копання шанців. Місцевість була гориста, і тільки сама дорога з Лінду до Тарамболіну була пригожа до наскоку кінноти. Тим-то й уставилися яничари і, наче в себе вдома, заходилися варити обід. Саме у цю мить наспів Туди Анрі Мозей. Він негайно рішився вдарити на турків і, піднявши прапор св. Йвана, чвалом пустився на яничарів. Та «квіти з городу гаджі Багташа» не збентежилися від цього. Кілька слів команди — й обидва полки вистроїлися у дві потрійні лави. Перший ряд мав довженні тугі списи, які густим плотом відгороджували стрільців від ворога, другий і третій витягнув проти надбігаючого лицарства дула мушкетів. Ціла друга лава стояла поки що спокійно з мушкетом у ноги. На двадцять кроків гримнула перша сальва, за нею друга, а успіх їх був незвичайний. Людей, щоправда, впало небагато, зате більш потерпіли коні. Перші ряди лицарів та їх ратників перемінилися у клуб кінських та людських тіл, який перевертався судорожно по землі. Одначе хорунжий остав ненарушений, громова сальва «баранців падишаха» не була йому новиною. Він заточив конем і одним покликом згуртував розбите лицарство так швидко, що в яничарів не було часу вдруге зарядити мушкети. Та вони після першого вистрілу вмить передали вистрілені рушниці другій лаві, а дістали від неї заряджені. Як тільки родійці перебралися через лежачі трупи, дві чергові сальви розбили їх до решти. Під хорунжим ордену вбили коня, він сам з бідою тільки видобувся з-посеред трупів, та, поки зміг гаразд отямитися, яничари зі страшенним ревом «Аллах! Аллах!» вдарили списами й шаблями на
розбите лицарство. Паніка обхопила пахолків та лицарчуків; вони з криком та зойком стали розбігатися на всі боки, а й лицарі, хто міг, бігли шляхом у Родос. Швидко знайшовся між ними й Мозей, що зловив коня якогось вбитого лицаря й рішився залишити безвиглядну боротьбу. На шляху осталися тільки ці, що втратили коні. Вони зразу одинцем, а далі громадою дали відпір наступаючим колійникам падишаха. Довгі мечі доведених до розпуки лицарів за кілька хвиль поторощили найближчих ворогів, а опісля крок за кроком стало піше лицарство уступати з боєвища вслід за кіннотою. Даром стріляли яничари з мушкетів. Кулі відбивалися від збруї та шоломів, а хто зі списом чи саррасом підходив до ватаги, цей гинув на протязі кількох хвиль. Новітня зброя турків без труду зігнала, щоправда, з боєвища лицарство, та де йшла річ про знищення їх, там лук і кінь оказалися куди стійнішими засобами боротьби. Та ні одного, ні другого не було у яничарів. До тридцять лицарів та до півтори сотні ратників устелило тілами родійський шлях, одначе інші відступили в Родос.
За цей час копачі вивершили потрійні вали упродовж витиченої лінії, в готових межах розставлено гармати, а новоприбуваючі відділи піхоти, гармашів та тисячка комонників увійшли вже до готового табору. Вечором тієї самої днини прибули дальші відділи транспортової фльоти під проводом другого візира — сераскира Мустафа-паші і привезли звістку, що капудаи-паша Яйлак зайняв Фавезу і підходить до города Родоса з другого боку. Після першої спроби опору ніхто не пробував уже перепинювати прихід турків, і ввесь острів опинився в їх руках. Тільки сам осідок ордену ладився до боротьби на смерть. Пристани заперто ланцюгами наглухо і покликано до помочі місцеве населення латинської віри.
Для полковника Гартберга прийшов час найтяжчої служби. Приготування до оборони були, правда, скінчені, та треба було ще запевнити оборонцям по можности якнайбільший успіх. Капітула веліла видалити з міста всіх, хто не мав потрібного припасу поживи, а також усіх чужинців, яких рідня жила не в самому місті. Через те населення зменшилося на одну третину, а плач та лемент примусових виселенців наповняв місто від світанку до вечора. На стежках, які вели через гору св. Іллі в глибину острова, видко було різнобарвні валки втікачів пішки або на ослах, з козами, вівцями, собаками та клунками. Жінки й діти бігли поруч, попереду й позаду ступали батьки, брати й дорослі сини з палицями, пращами, ножами. Кілька нових сілець повстало у старинних копальнях, ломах каміння та в гірських проваллях Атаіру,
звідкіля мешканці спокійно приглядалися турецьким кораблям на морі та працям обложників на узберіжжі. У глибину острова турки не запускалися зовсім і не займали населення. Навпаки! Вони уладили торговиці, на яких кухарі поодиноких «ода» яничарів купували від родійців овочі, ярину, курята, баранів та рибу За все те, що орден у часі війни забирав звичайно силою, скрізь котився дзвінкий гріш. Отже, не дивно, що все населення острова стануло при боці турків і помагало їм у працях, особливо в характері нурців при направі кораблів.
Цілий місяць тривали роботи обложників. Турки зовсім спокійно приглядалися, як від устя Фанази привожено ще поживу у місто або як залоги двох галер, що не могли дістатися до пристани, вийшли на беріг самі, випустили всіх гребців на волю й судна підпалили. Спроквола, систематично турецькі копачі сипали свої шанці й будували кам’яні батерії під гармати. Усі брами міста пильнували легкі гармати, яких приціл та достріл випробовували топджії черед кілька годин, щоб кожна куля влучала у ворога. Правда, малі гарматки не могли розбити залізних ворітниць, але мусіли поторощити людей, які бажали б припинити працю вилазкою. Біля кожної гармати стояв більший відділ стрільців, а кінні стежі об’їздили всю лінію окопів.
Обезпечившися таким способом, турки стали розміщувати війська, яких набралося до сотні тисяч. І так на правому крилі проти французьких та німецьких кватир станув Аяс-паша, румільський беглербег, який, як європеєць, найкраще знав способи боротьби й засоби невірних. Біля нього, проти брами Побідників, станув табор третього візира — Ахмеда-паші, а далі наліво, проти оверньятів та еспанців, — сам сераскир ,Мустафа-паша, другий візир Сулеймана. Там були й Амврозіянські ворота та замок Беджме, тобто сильно укріплений стан англійців. Біля них грізно здіймалися догори вежі замку великого магістра, а далі йшли становища провансальців й італійців. Проти них анатольський беглербег Кассімбег та великий візир Пірі-паша уставили п’ятдесят одну гармату. Там, де стан Мустафи стикався з відтинком Кассімбега, на горбку св. Косми й Дам’яна, стояла каплиця Пречистої Діви з Елемонітри, а біля неї визначено місце на кватиру для падишаха. Ліве крило обложників дотикало знову моря, а проводив ним великий візир Пірі-паша. Сто шістнадцять гармат уставлено навколо міста. Румільський беглербег мав їх двадцять одну, Ахмед-паша — двадцять дві, сераскир — сорок дві, великий візир і анатольський беглербег — п’ятдесят одну. Були між ними й дві величезні бомбарди, якими колись ще Могаммед II стріляв на Візантію. Вони кидали кам’яні кулі в промірі сажня і, при доброму прицілі, могли одним стрільном збурити цілий поверховий дім у місті. Сотень мулів та людей треба було, щоб спижеві потвори уставити проти англійського стану та палати великого магістра.
Отоді Війєр де ль’Іль Адам покинув свій замок і перенісся на північну’ окраїну міста, недалеко квартири Гартберга та церкви Діви Марії Побідної.
VI
 — Цікаво було б знати, чому турки не починають ще обстрілу? — питав комтур Вальднер Гартберга — У їх таборі є вже, певно, до ста тисяч голів, а якщо війська забагато, то воно тільки перепинює облогу.
Слова ті висказав комтур на вежі св. Миколи, звідки намагалися обидва обчислити приблизно турецькі сили. Біля них стояв вартовий ратник з мушкетом та рогом при боці.
 — Я гадаю, що вони ждуть падишаха. Де є обидві бомбарди з-під Царгорода, де зібрано до двадцяти тисяч самих яничарів, де є обидва беглербеги та великий візир, там мусить бути й султан...
І справді, саме коли обидва говорили так зі собою на вежі, враз в один голос загриміла сотня гармат, і сто куль вдарило об стіни міста. Піднялися хмари вапняного пилу, задрижала вежа під ногами обох.
 — Во ім’я Отця і Сина! — перехрестився комтур.
 — Аллах! Аллах! — загуло кругом города у турецьких квартирах, а оклик цей зловіщо відізвався в серцях обложенців.
Вони товпами стали вибігати на стіни міста й на дахи домів.
 — Це він, це він! — лунало.
 — Господи, помилуй! — молилися жіночі голоси.
 — Сулейман! Султан! — горлали по вулицях хлопці.
А в цю мить за плечами обох мужів на вежі почулися пів-голосом, та виразно висказані слова:
 — Логос саркс егенето! Слово сталося ділом!
Круто повернувся Гартберг. Перед ним у напівсхиленій позі стояв старий Василь.
 — Здоров був, дядьку! — зрадів полковник. — Де ти дівався цілий місяць? Ми тут за тобою гляділи всі, та ти пропав, мов наші галери, що поїхали в Італію.
 — Так, так, деспота, бо я вернувся, а вони не вернуть уже ніколи! — відповів старий з усміхом, а злобний вогник
заблимав у його очах. — їх уже другої днини взяли турки біля Кріту.
Гартберг сполотнів.
 — Ти як знаєш?
 — Казали рибалки з того боку острова. Я був у них увесь час, бо на Хальке ще є турки. Додому вертатися годі...
 — Ви чули, хоробрий комтуре? — звернувся полковник до товариша.
 — Добре їм там, волоським боягузам! — проворчав комтур. — Ах, дивіться, дивіться!
А в цю мить на горбку св. Косми і Дам’яна біля каплиці блиснуло щось, наче блискавка. Це на білому коневі станув з мечем пророка в руці володар усього Сходу Сулейман в одязі халіфа. Над його головою маяв зелений прапор Могаммеда, а по обох боках їздця півколом уставилися достойники дивану, мов густий, барвистий цвітник. Наперед ступив великий муфтій, поважна, сивоборода постать голови всього ісламу, якого рішення слухали народи від рівника по сибірську тайгу, від Гангу по Гібралтар. Два хлопчаки розстелили перед ним килим, а старець дрижачим голосом заспівав поклик до молитви. Вмить підтягли «азан» усі муедзини армії, і, мов спілі лани збіжжя, як одна, похилилися чалми турків. Султан теж зіскочив з коня, саіси відвели його набік, і володар Сходу схилився на своєму килимі перед володарем світу. Тільки муедзини стояли посеред стовпищ, мов дороговкази на шляху у невідоме. їх руки, підняті вгору, наче вказували цей шлях, на якому губляться задивлені у свою безсмертність мільйони сліпих, незрячих рабів. Вони йдуть по ньому настрічу погубі та приймають смерть з надією на сьомий рай пророка. Її вщіпили їм саме ті, що створили пророка, і він тільки їм був потрібний як батіг на роз’єднані мільйони, як прапор, що повів би за володарями та жрецями людство. Бо у відношенні до смерти одно спільне всім людям — це одно безсмертне безглуздя!.. Та, проте, це безглуздя велике. Воно, мов повітря тіло, обдає звідусіль душу людини, мов вода пісок, омочує й підмулює воно всі будівлі людського духа і клеймить їх тавром гріха, єреси, безбожности. Воно глумиться з ясного розуму тямучих, як кертиця з орла, кажучи: «Правда є там, де мільйони, брехня там, де одиниці!»
І чи осмілиться заперечити хтось, хто є саме з цих мільйонів?
Фон Гартберг глядів з німим подивом на ритмічні рухи мослімів та їх падишаха, і важкий сумнів наляг його душу.
Аж ось Сулейман устав, сів на коня і високо підняв горі блискучий меч.
 — Аллах акбар! — крикнув, а сто тисяч грудей повторило оклик.
Гартберг здригнувся. Отут над його головою повіває червоний прапор з білим хрестом, прапор родійського ордену, й ім’ям його збігається лицарство всього світу боронити й умирати за щось, чого не розуміє ніхто з них. Він, Гартберг, читав Писання, та в ньому не було мови про гармати, копія, мечі...
А ось там під зеленим прапором ниць падають сотні тисячів, тільки що в них один Аллах на небі, а один султан на землі. І нема в них сумнівів, спорів, ворожнечі. Вони правдивіші, порядніші; роз’єднаний, розбитий, братньою кров’ю заплямлений Захід. Невже ж і їх віра ближча правди, ніж його? У нього невінчана жінка й нешлюбні діти, та душа його так зрослася з ними, що він виречеться швидше життя, ніж їх... А ось перед ним у темних очах Василя чаїться ненависть грека до всього, що не вийшло з-під омофору царгородського патріарха...
Блискавкою майнула полковникові живлова гадка первісної людини, що правда є там, де сила, бо всупереч силі не доказав ще брехні ніхто! Брехня стає з черги правдою, якщо за нею сила...
На вежі появився паж великого магістра, який прохав комтура й полковника на воєнну раду. Фон Вальднер відійшов спішно, а Гартберг став звільна сходити зі сходів. Та як тільки висока стать комтура заховалася за першим закрутом, Василь підійшов до Гартберга.
 — Деспота! — сказав шепотом. — Лікар Ібн Якуб зраджує орден туркам. Доказів не маю, але маю певність. Стежи за ним під час бою. Він буде на заборолах під час приступу...
Наче довбнею, вдарили ці слова полковника: «Як-то? Лікар великого магістра, у хаті якого жив канцлер, — зрадником? А Василь, який ненавидів його й орден, доносить йому про це?»
Та в цю мить погадав собі, що Василь без причини не казав би цього саме йому, і рішився дивитися на пальці як одному, так і другому.
Водночас Василь швидше біг, ніж ішов, до квартири полковника. Йдучи, він пережовував якісь слова, наче обчислював чи обмірковував щось на ходу. Він обережно уступався з дороги лицарям і ратникам, які спішили під прапори або носили стріливо та зброю, і тільки посміхався злобно.
 — Багато вас, злодіїв, та тих чортових синів ще більше! — мурмотів люто. — Хе-хе-хе! Розгуляється на цей раз
кістлява по зеленому острові. Руками агарян поб’є Господь клятих латинів, а нам, правовірним його синам, останеться ця родюча земля...
І в уяві бачив себе господарем жовто-зеленого оливника та буйної винниці, і то саме там, де простягалися сади великого магістра. Його злюче око, певно, спалило б прапори на замку Беджме, якщо погляди могли б змінитися в огонь... Та ось і знайомий йому поріг. За цим порогом його Геро — ба, його чи цього клятого адзиміта у залізній збруї?..
Найшов Геро біля дітей, як годувала їх молоком, хлібом та фігами. Ганс оповідав про все, що бачив у місті, Андріяна лебеділа щось про татуся та про його блискучу червону шар^. Геро стала ще кращою за цей місяць спільного щастя, а її розрадувані очі ясніли, мов зорі.
 — Глянь, тату, на мої янголята! — закликала, коли старий увійшов у кімнату. — Скажи, чи бачив ти де кращі?
 — Коли з Єгипту летить лелека на дунайські багна, то не бачить ні Коринту, ні Атен, ні Солуня, тільки копайські та македонські мокляки, бо в них чудові, товсті жаби! Будь ласка, вишли дітей з кімнати: в мене є до тебе діло.
Погладив по головках малечу, й вона з вискоком побігла геть. Довго глядів за ними старий, і щось як хлипання озвалося в його голосі.
 — Чи гарні твої янголята? — спитав зовсім іншим голосом. — Чудові, дитино, і я ніколи не мріяв, що такі внучата леліятиму на старости літ. Ось Матінка Божа та св. Микола заплатили мені за ввесь скапарений вік...
Слова ці погладили серце Геро оксамитом, ясніше глянули на старого зірки очей. Та його погляд блукався боками, а сухі жиласті пальці гралися ножем, який торчав за широким турецьким поясом старого. Взагалі його вигляд був зовсім інший, як давніше. Одежа нагадувала швидше засібного торгівця вином чи оливою, а з лиця била повага й якесь зворушення, щось у роді ніжности старого серця при виді молодих голівок та ясних дитячих оченят...
 — Чого ж вам, тату, треба від мене? — спитала дочка.
 — Бажав би я, доню, щоб ти під супровід оцих гармат подумала дещо про себе та й про ці дорогі голівки, на яких щойно була моя рука.
Наче спросоння, здригнулася Геро.
 — Як-то, як-то? Та ж усі гадки, на які спосібна моя голова, крутяться довкола них. Кожний віддих моїх грудей, кожна краплина крови посвячена як не моєму Георгі, то їм...
 — У цьому-то й річ, Геро, що так довше не може бути. Чити гадаєш, що може бути Божа ласка на твоєму єретицькому подружжі? Ні він тобі чоловік, ні ти йому жінка! Одно, що певне, це те, що цих двоє — це твої діти. На тобі й на них нема гріха, бо гріх є за ним, за єретиком! Він узяв тебе силою чи хитрощами, від нього ці діти, й він покутувати буде за вас усіх. Ти зате повинна рятувати себе і їх, бо не ви винуваті у його злочині, а він сам. Тебе осінює покров Богоматері з Елемонітри, а твої янголята вспіє ще охрестити удруге духовник правдивої віри...
 — Чого ж ти хочеш від мене? — нетерпляче припинила його слова дочка.
 — Чого? Звісно, чого! Забери зі собою діти й ці достатки й тікай з міста, яке швидко впаде жертвою турків, бо тоді камінь на камені не остане з нього. Ти підеш носити воду до гарему якого бега, а твоїх дітей таки на твоїх очах замучать турецькі педерасти й серед реготу кинуть тобі до стіп їх пошматовані трупи. Ох, я бачив уже таке на Хальке... А як ні, то продадуть їх, як товар, до Єгипту або у Могріб, так що людське око не побачить їх уже ніколи... Чи гадаєш, що із цього огненного кола вийде хоч одна жива душа? Велика сила падишаха, більша, ніж гадають тутешні адзиміти. Від Мармаріди до Ізмір стоять полки, і хоч би на одного латина впало двадцять мослімів, все остане ще стільки, щоб залити все місто, мов приплив прибережні мілини...
Старий відсапнув, перевів дух і нагло вп’ялив свої непевністю та злістю палаючі очі в лице дочки.
 — А якщо побіда остане за вами, то чи гадаєш, що завсіди твій коханець остане з тобою? Він молодий, тугий, здоровий хлоп, доробиться майна, то верне у свою Варварію, а тебе оставить тут або... або продасть разом з дітьми, мов турок чи генуезець...
 — Замовчи! — піднялася з місця Геро. — Навіщо опльовуєш мої святощі, наче жид хрест? Ось глянь! Над усім Архіпелагом має прапор османів, а ви, християни, радієте з того, бо вам краще живеться під півмісяцем, ніж під родійським хрестом. Значить, у вас нажива важніша Христа! Не дивно, що Божа ласка, про яку говориш, є не з вами, а з Сулейманом. Георгія і мене злучила любов і тільки любов, не що інше. Від кого ж вона, ця любов?
 — Від чорта!
 — Ну, то кращий чорт, який дає любов, ніж Бог, який велить жінці зрадити чоловіка й кинути його у хвилі небезпеки. Чи не бачиш, батьку, що всі ми, наче та винна лоза, вирости із землі й живемо своїм людським життям, а не вигадками якихось там бородатих чи безбородих ледащ. Тому, як довго тільки присяга лучить людей, так довго можна її ламати. Закону життя, людської любови, наказу самої при
роди для почування не зламає ніхто, бо цей закон, — тут очі Геро грізно засвітили, — пімститься страшно на кожному, хто його нарушить! Уважай, щоб він не знівечив і того, що бажає загибелі власних дітей!
 — Вчено говориш, доню! — глумився батько, а маска приязни і спочування опала з його лиця. — Та як Георгі тебе кине...
 — Дев’ятисил не покидає своїх дітей ніколи, а коли покине, то вони й однієї днини не проживуть без нього. Тільки під оком сонця отвирають квіти запашні голівки, без нього гине все. А й воно само вмерло б з розпуки, якщо побачило б цю смерть... — Відітхнула глибоко. — Гріх, кажеш, усе те, що роблю? О ні, батьку! Гріхом є тільки кривити душею і йти всупереч цій необнятій вищій силі, яка дає нам щастя, а нашим дітям життя.
Уже цілий місяць ревіли гармати біля города. Кам’яні та залізні кулі летіли градом на стіни, ламали зубці, розбивали амбразури, ламали лафети гармат, калічили людей. Часами летіли й на саме місто бомби, горшки зі смолою або й звичайні кулі різного проміру. Вони торощили в’язання дахів, стелі, стіни, побивали людей, а навіть викликували пожежі. Одначе, на загал, успіхи були малі. Проти самої вежі св. Миколи румільський беглербег, крім вирвання кільканадцяти дахівок і кусника стіни, який відпав під самим дахом, не вдіяв нічого. Важко було зате боронити німецької стіни, бо тут не було ні башт, ні веж, ні брам, тільки звичайна куртина здеревляними галеріями. Але й тут не вдалося туркам осягнути успіху, а шкоди, заподіяні днем, оборонці направляли вночі. З вежі св. Миколи з внутрішніх стін пооблітала вся заправа, так що комтур фон Вальднер велів накінець обтовкти її з усіх стін, щоб уможливити оборонцям побут усередині. Одначе найбільший був натиск на східну стіну міста, де стояли еспанці й англійці. Там летіли величезні кулі з бомбард Могаммеда II, а десятки гармат грали без передишки день і ніч. Англійське лицарство та ратники тільки через перший тиждень могли видержати ненастанну канонаду. На піддержку прийшли їм французи під проводом Анрі Мозейя та відділ німецьких ратників з полковником Гартбергом. Отоді побачив полковник між оборонцями також лікаря Ібн Якуба. Жид — на стінах твердині під час обстрілу! Це було щось таке незвичайне, що Гартберг просто остовпів. Одначе згадав слова Василя і пильно стежив за кожним рухом лікаря. Ібн Якуб, наче старий бувалець, ходив від амбразури до амбразури, стежив за ворожими
стрільнами, а коли під стіни під’їздили на баских конях спаги, він кликав стрільців і сам добував зі шкіряного, сріблом набиваного чохла лук і стріляв з чималою вправою. Ні одна стріла не полетіла даром, а що дивніше — він сам за кожним разом заповідав, кого і де поцілить.
Аж одного вечора, саме коли на головному забороні англійців був великий маршал Мартіненго, гук наче вулканічного вибуху потряс землю, і стіна на просторі яких 20 сажнів вилетіла в повітря. Бач, уже від трьох тижнів турецькі копачі підкопувалися під замок Беджме, і маршал відразу заложив контрміни. Під час передишок у стрілянині він сам особисто надслухував за відгомоном кирок та джаганів, і швидко почалася підземна війна. Саме в передостанній день родійські копачі зійшлися під землею з турецькими і після завзятої бійки витовкли їх при роботі. Вони забрали кілька бочок пороху, всяке знаряддя, зброю, а навіть кількох бранців. Та, проте, саме цього вечора прийшла катастрофа. Показалося, що турки повели зі спільної шиї два підкопи: один — наліво, під замок, другий — направо, під стіну. Цей, під замком, звернув увагу Мартіненга, цей другий — ні. Зайняті бійкою, ратники ордену не чули, що водночас ворог закладає під сусідньою стіною величезну міну.
Мов на знак, даний трубою, рать покинула заборона та стала товпитися біля вилому, а в цю мить із найближчих турецьких окопів, які обсновували звідусіль передпілля города, вироїлися яничари. Вони вмить вистроїлися у шістнадцять лав, по двісті голів кожна, і рушили до приступу. Ще поки оборонці вспіли дійти до ладу і привітати наступаючих вистрілами, яничари появилися на виломі. Перші лави несли зі собою драбини й дошки, якими вмить перемостили рів та румовище, а тоді вскочили в гурт оборонців за стінами. Враз зав’язалася січа, люта, завзята. Перші дві лави ратники вмить розбили. И уже здіймався оклик тріумфу, коли нагло появилася третя лава — вже з мушкетами. Яничари станули і, мов на вправах, віддали на ворогів і на своїх, що втікали, убійчу сальву. У тісноті вилому ні одна куля не пропала даром, і купи трупів перегородили обидві сторони. Та вже наспівали дальші лави яничарів. Третя, яка саме була вистрілила, повернулася направо, чергова, четверта, станула посередині, п’ята повернула вліво, шоста й сьома всунулися між третю й четверту, четверту й п’яту, і так довкола вилому, вже у самому місті, став формуватися півколом бойовий ряд турків. Останки розбитих двох перших лав збиралися між тим за виломом. Вони підняли свої покинені мушкети, але ледве половини своїх дочислилися десятники. Тим часом на виломі замаяли струсині пера і багато золотом
гаптована чалма Балія, аги аничарів. Мов нестримна ріка, плили за ним жовніри, і оклик «Аллах! Аллах!» давав знати, що ворог вдерся до укріплення. Сусідні провансальці, еспанці та англійці кинулися ставити опір наступаючим, одначе удари їх були нерівночасні, тому й мало успішні. Якщо Кассім-бег післав би за яничарами так по дві тисячі спагів та друге — стільки анатольського ополчення, то хто знає, чи вже в цьому дні не упав би Родос... Та Кассім-бег не догадався, і Балі-ага надурно посилав до нього чавша. Турки обсадили тільки кілька домів біля замку Беджме і здобули сім французьких, еспанських та італійських прапорів.
Гартберг та Вальднер обходили саме стіни твердині, коли на конГприбіг сам великий магістер в оточенні лицарства. Він велів зняти зі стін кнехтів Гартберга й заступити їх французькими ратниками, а там рушили всі найкоротшою дорогою до Беджме.
Швидко прийшов перший удар. Німецькі ляндскнехти здавен-давна плекали в себе традицію безпощадносте й тепер ускочили у ряди яничарів, мов вовки в отару. Турки давно вже не стріляли сальвами. Вони боронилися списом та шаблею, і тільки ті, що були, позаду, набивали мушкети і стріляли гуртками. Багато родійців гинуло від куль, бо поза лавами було стрільцям вигідно й безпечно. Навіть великий магістер та генерал де Марсельяк відскочили від яничарських спис,, мов від їжаків. Аж наспіли німці, а їх вожді комтур і полковник повели атаку пішки. Перед вело кільканадцять кремезних баварців з дворучнйками. Були це на сажень довгі, важенні мечі, якими вмить потрощено деревляні ратища. Поки турки змогли заступити їх новими, довженні списи німців відкинули їх узад уже з першого розгону. Хоробрі, тугі борці в кілька хвилин проломили лаву, а тоді між змішаних, збентежених переможців влетіла кіннота ордену.
Почавши відворот, сам Балі-ага дав приказ покинути вилім, коли побачив, що годі надіятися йому піддержки від беглербега. Увечері тієї самої днини ціла лінія стін була знову в руках родійців, а дві тисячі трупів лежало у виломі.
VII
Шість днів опісля до англійського стану вдерлися знову яничари, одначе цим разом генерал де Марсельяк та хорунжий Анрі Мозей спинили їх таки з місця густою пальбою з гармат і мушкетів. Усе, що жило, збіглося на вилім і турків просто засипали кулями, стрілами, камінням, піском. Вони
кинулися тікати, а генерал та все найдобірніше лицарство пустилися їх здоганяти. Та тут стріла їх несподіванка. Дві тисячки яничарів, яких великий візир вислав помагати Кассім-бегові, побачили здалека погром. Вони підступили й віддали дві сальви на лицарів та ратників, які бігли за побитими обложниками. Сальви мали страшний успіх, бо через тісноту родійці йшли, юрбою. Звиш тридцять людей згинуло, а з ними й генерал, і хорунжий. Великий прапор ордену впав! Правда, вмить підхопили його лицарі, одначе й мови не було про дальшу погоню. В дикому переполосі родійці вернулися в місто й з усіх сил стали працювати над направою ушкоджених стін.
Смерть двох стовпів ордену потрясла незвичайно умами лицарства, а зосібна самого магістра. Він попрохав у турків на півднини перемир’я, щоб гідно поховати упавших, одначе Сулейман відповів, що тільки піддані падишаха можуть прохати його милости, та ніколи вороги. Все-таки ввесь день не впало на стіни ні одно стрільно, й навіть другої днини мовчали батареї й окопи.
Відвага, яка зовсім-таки була покинула обложених, вертала знову. А Гартберг сказав другої днини за обідом до свой Геро:
 — Видко, дух П’єра д’Абюссон ще літає над Родосом, а його герої віджили знову. Так, як зараз ведеться облога, можна воювати до весни, а не знаю, чи падишах зможе так довго залишити Царгород та німецьку й перську границю. Обидва беглербеги, всі три візири, сераскир та ввесь цвіт військ — усе те на нашому острівці. Мабуть, дарма надіється твій батько на побіду турків. Після війни подякую і я за службу та зі своїми цекінами й заслужениною осяду у Лінцу, куплю кілька винниць або десь тут оливник і барку, найму або куплю людей, а моя Геро одягнеться у золотом вишивану робу й засяде, як вільна пані, при окремому столі в їдальні.
Пригорнув темну голівку жінки до грудей і цілував її бліде чоло та великі очі.
 — Ти плачеш? — здивовано спитав, коли почув під устами теплі сльози.
 — Плачу, Георгі, плачу, бо серце в мене чомусь стискається. Загарні ці картини щастя, що змальовуєш їх словами. Забагато його було б для людини! Нам нічим сплатити його. У нас на Архіпелазі є поговірка, що за всяке добро доля жадає від людини частини її гараздів, і то тим більше, чим більше щастя дала...
 — Це не мрія, Геро, це певність! — зморщив брови Гартберг. — Чи я живий буду, чи ні, майно останеться, й майбуття вас троїх обезпечене...
Мов ужалена, вирвалася Геро з обіймів полковника. Її очі заіскрилися, наче в Еринії.
 — Георгі, — кинула сичачим, хриплим шепотом, — мовчи, мовчи, на всіх святих неба й землі! У таких, що люблять одно одного, є тільки одно щастя для двоїх, одно життя, одна й смерть!
Очі Геро розплющилися широко, наче побачили щось страшне, жахливе. Вона обома руками закрила лице, відвернулася й відійшла до сусідньої кімнати. Гартберг мовчки узяв шолом і старанніше, ніж звичайно, попритягав ремінці і спряжки при збруї. Перший раз почув, що він не сам іде крізь життя та що від його життя залежить доля трьох дорогих голів, і тому-то й варто поберегти його.
Він прибув на замок Беджме під вечір і застав на платформі маршала Мартіненго, великого магістра і лікаря Ібн Якуба. Вони стежили пильно за рухом у передових турецьких окопах, де раз у раз показувалася знайома китиця з крашених струсиних пер аги яничарів. Водночас сорок дві гармати сераскира Мустафи стріляли з усіх сил на еспанську стіну та на Амврозіянські ворота, наче бажали їх розвалити.
Еспанці й англійці відповідали, густі хмари диму стелилися над передпіллям.
 — Гаразд, що прийшли, — відповів на поклін Мартіненго. — Ви досвідна людина, тож ходіть сюди, погляньте і скажіть, що думаєте про ці рухи?
Гартберг підійшов до заборола. Наліво видко було вилім, заложений уже вчасти землею, камінням, фашиною та румовищем розібраних хат. Біля амбразур стояло кількох шкотів зі самострілами. Вони забавлялися стрілянням до турків, які гуртками крутилися по передпіллі замку, буцімто збираючи трупи. За кожним влучним стрілом родійці підіймали оклик тріумфу, а турки тікали кільканадцять кроків назад. Та, проте, вони й не гадали запитувати передпілля, і Гартберг не міг зразу збагнути, чого вони, властиво, хочуть. Деякі з них справді підіймали тіла, клали їх на носилки і відносили до окопів, одначе інші зарівнювали лопатами землю, поорану стрільнами, усували накидане каміння й під самим замком по той бік засипаного рову закопували в землю гаки.
 — Вони закладають заліза, щоб припинити вилазку кінноти, — здогадувався майстер.
 — Ваша світлість вибачать мені, — вкинув полковник. — Я гадаю, що сераскир ладить наступ. Ці люди під нами — це арнавти з-під Алессіо або Крої. Вони прийшли сюди від Аяса-паші з нашого крила.
 — Де ж ти бачив арнавтів з лопатами в руках? — противився маршал.
 — Ба, ні, ваша достойносте, — усміхнувся Гартберг. — Ці з лопатами — це серби, а ці, що ограблюють трупів, — арнавти! Я радив би сповістити комтура Вальднера вже тепер...
 — Покличте лорда Аштона! — приказав майстер. Покликаний надійшов і дістав приказ підняти всю облогу замку, тобто всю «англійську мову», а Гартберг пішов за великим комтуром.
Та як тільки доїхав до церкви св. Івана, враз побачив густі ряди ратників, які йшли з мушкетами та списами на плечах. На чолі їхав верхи комтур Вальднер. Гартберг віддав честь і зайняв місце позаду, як цього вимагав правильник рати рОдійського ордену. Та комтур покликав його до себе:
 — Ти їхав по мене? — спитав.
 — Так, достойний комтуре! Великий майстер кличе тебе, бо турки лагодять наступ.
 — Саме те дізнався я сьогодні від якогось серба, що його стежа зловила на передпіллі. Цей грек, що привіз тебе, шукав за тобою, та тебе не було. Він прохав віднайти тебе, що, мовляв, у нього важна звістка для тебе. Тоді я наставав на нього, щоб передав її мені, і він сповістив мене, що сьогодні ввечері буде приступ на вилім, і то на цю частину англійської стіни, яка ще ціла. Йти приступом будуть війська румільського беглербега. Для певносте звелів я взяти серба на муки, і він виспівав те саме. Тому я підняв твій полк і йду туди, бо гадаю, що це волоське дрантя само не стримає наступу, так, як за першим разом. Двох між ними було ще добрих, та й ті пропали...
Махнув рукою і вдарив коня острогами.
Та в цю мить страшний рев гармат припинив розмову. Наче розкололася земля! Гомін приглушив усіх, а град каміння й заліза посипався на заборола. Декілька стрілен перелетіло й через стіни, затріщали дахи, бухнуло полум’я. Оклики «Горить! На поміч!» потрясли повітря, а там і заграли зі замку Беджме труби на тривогу.
 — Бігом! — крикнув комтур.
 — Бігом, руш! — повторив полковник.
П’ять прапорів із півмісяцем маяло на англійському заборолі, а маса білих чалм із широкими рукавами наверху, мов повінь, заливала стіну. Це арнавти Аяса-паші товпою скочили під стіни й позачіпали драбини долішніми кінцями об позакопувані гаки, а там і перекинули їх на стіни. По них полізло кілька тисяч яничарів угору і миттю залило стіну.
Та ось ударили на них німці. Великий комтур, озброєний дворучним мечем, мов божевільний Роланд, кинувся на турків. На його вид англійці, які почали вже були відступати до замку, здержалися у відвороті й напекли свіжими силами на яничарів. У тісноті пішли в рух сарраси, ятагани, кинджали, а то й чекани арнавтів, та знову подалися дещо англійці. Тоді Гартберг велів копійникам ударити на ворога лавою. Наче на вправах, посунули кнехти на забороло. Англійці, еспанці і цей відділ німців, який з комтуром пішов був передом, відступили наліво до вилому, а довгі, важкі леза, ніби тараном, вдарили об юрбу переможців. Перші яничари звалилися, мов снопи під ударом вил, та вже довгі, криваві язики висолоплювалися на других. В кого ломився спис, той хилився й попід ратищами товаришів уступався набік, а його місце займав другий копійник. Не було способу в тісноті опертися напорові довгих списів. Великий, гербами та хрестами гаптований стяг посувався щораз далі, а турки гинули від його появи, наче хробачня під озброєною стопою лицаря.
Щораз завзятішою ставала боротьба, та вислід був безсумнівний, бо, з одного боку гинули люди, а з другого — тільки час від часу ламалися окремі ратища. Все-таки спинилися ратники комтура і Гартберга вже на самому забороні. Годі було дальше відпирати ворога, бо за ним не було місця до відвороту. З турецьких окопів раз у раз вибігали нові сотні і перли передових у пащу смерти. Дикий рев смертельної тривоги тряс повітрям і глушив оклики тріумфу родійців. Одначе Гартберг, який цим разом не брав участи в бої, зібрав останніх ратників з мушкетами і велів їм підсунути до стіни дві метавки. На них були великі залізні коші, наповнені відломками скал та гострим камінням. Щойно недавно виплетені шнурові пружини грали, як струни, і притягали бильце з проймаючим скрипом коловоротів.
 — Пусти! — гукнув тоді Гартберг.
Непереможною силою підкинений кіш зі свистом описав півколо в повітрі й сипнув камінням на голови яничарів. Божевільні крики поранених, поторощених і переляканих ударили об небо, затріщали під вагою тіл драбини й полетіли, поламані, у рови. За ними полетіли із заборона швидко й останні турки. Наступ був відбитий.
 — Ваша світлосте! — сказав тоді Мартіненго до великого магістра, який із заборона замку приглядався з подивом усій дії. — Не мене треба було робити великим маршалом ордену, а цього он там...
І рукою вказав на Гартберга, який бігом провадив на замок своїх му пікетників.
Магістер притакнув.
 — Правда, це небуденний вояка, так що ж — він німець!
 — Ні, він родієць, і гадаю, що після смерти Мозейя великий прапор саме підходить до його руки.
 — Не може бути! Він не є лицарем ордену. Зрештою, в нього жінка й діти...
 — Ха-ха! Хіба у вас або в мене немає дітей? Якщо нема, то дуже сумно, і такий лицар повинен чимдуж вступити до ордену Камальдолі, а не між нас. Жінка Гартберга невінчана, а таких у кожного з нас доволі. А поза цим, чи я був в ордені, коли ви мене візвали на Родос?
 — Н... так, правда! Подумаю над цим, — згодився неохоче великий магістер, і розмова, на велике його задоволення, припинилася.
З тупотом та брязком на платформу вбігло півсотні стрільців. Чад із запалених льонтів змусив маршала нагадати собі, що час узятися знову за обстріл ворога гарматами, і він побіг сходами вдолину. Стрільці загриміли з рушниць у стовпленйх турків, шкотські лучники не дармували теж, яничари й ополченці стали падати десятками, й водночас з усіх стін заграли дрібніші гармати. Захиталися турки і стали відступати.
Чимала ватага курдів у величезних турбанах ослонювала відворот. Вони, наче чорти, кинулися на поламані драбини, рев «Аллах!» ударив ще раз об стіни города, та сконав у вересках і зойках постріляних та порубаних, п’яних теріяком ополченців.
Коли маси яничарів стали відпливати від стін, з одної із правих амбразур вийшов Ібн Якуб із самострілом у руках. Він підійшов до шкотів, вказав на бея курдів, який по тім боці рову збирав зацілілих з погрому, і наложив стрілу.
 — Це задалеко! — покрутили головою стрільці.
Двох мушкетників вистрілило до бея курдів, та кулі не попали. Стріла якогось шкота зісунулася безсило по карацені. Тоді прицілився Ібн Якуб, тятива заспівала, наче ластівка, і нагло саженний ватажок викинув руки вверх і звалився на землю. Стріла влучила його якраз під бороду і пробила горлянку. Закричали з радости шкоти, а Ібн Якуб за першим післанцем смерти став посилати інших. І всі стріли були влучні. Лікар, наче справжній лучник, з вправою накручував самостріла, одним рухом вкладав стрілу, прицілювався з прецизією, якої позавидувати міг йому кожний. Всі лучники перестали самі стріляти й дивувалися тільки, що курди й турки не втікають від нехибних стріл. Вони тільки вигрожували саррасами та ятаганами і верещали за кожним поцілом лікаря.
Та нагло у певній хвилі важка рука Гартберга вхопила за плечі стрільця.
 — Стій! — гукнув полковник.
Мов змія, висовгнувся з-під його руки Ібн Якуб і післав ще одну стрілу, та цим разом даром. Вона вбилася в землю недалеко лежачого бея, а в цю мить підбігло до трупа шістьох курдів. Вони вхопили його, вовтузилися з ним добру хвилю, аж відійшли до окопів, і в одну мить опустіло все передпілля твердині.
Тим часом полковник здавив карк жида й вирвав йому з рук самостріл.
 — Рата! Рата! — гукав.
Надбігли ратники, і надійшов великий майстер з причотом.
 — Що тут діється? — спитав.
 — Ваша світлість! — крикнув лікар, борсаючись у тугих руках ратників. — Хороброму полковникові, видко, щось привиділося й велить мене в’язати, а я свідчуся всіма цими відважними вояками, що я за цих півгодини сам уклав з дванадцять бузувірій стрілами...
 — Ваша світлосте, — заговорив із черги полковник, — на останній стрілі був збиток пергаміну. Я бачив це, бажав його припинити, та він вирвався мені і стрілу пустив-таки.
 — Правда єсть! — кликнув у цю мить один з ратників, який успів зірвати^ з плечей Ібн Якуба сріблом та бірюзою викладаний сагайдак. — Отут є ще дві такі стріли!
 — Зрада, зрада! — закричали всі.
 — На суд! — гукали шкоти. — Ось чому він так попит сувався!
Великий майстер узяв обидві стріли. Кожна з них була обвинена пергаміном із заклеєним беріжком. Війєр де ль’Іль Адам прорізав беріжок і розвинув картину. На ній було кілька рядків арабським письмом. Точнісінько те саме було на другій стрілі. Видко, зрадник мав три однозвучні карточки на трьох стрілах, та тільки одну вспів вистрілити. На жаль, ніхто з приявних не знав арабського письма.
 — Беріть його, — сказав майстер, — і запріть у в’язниці! Нині ніччю відбудеться суд!
VIII
Того самого вечора з нечуваною насолодою укладався канцлер ордену на су починок. Після приступу запанувала у таборах та в городі така тиша, як хіба за давніх добрих часів зимою, коли-то все лицарство роз’їздилося до вітчини або
було зайняте по фільварках спуском вина, давленням оливи та молоченням збіжжя. Його любці нездоровилося, тому Андре де Мерайль повечеряв сам і, витягаючися на подушках лежанки, попивав солодке кіпрійське вино. Тиша наводила мрії, марева тихих вечорів у самітньому замку біля Опорто... Після припливу, коли всі рибалки вернуть з океану, золота куля сонця тоне у кривавих водах, а від берега аж до нього тягнеться криваво-золотистий шлях. Тим шляхом поплив колись Крістобаль Кольон і відкрив острови Ціпангу... Золото і кров, чи, краще, кров і золото — це ж шлях і ціль життя, бо тільки одно і друге дає дозвілля і розкіш. На срібній патері вершаться броскви, виноград, гранати, дактилі, помаранчі, на золотій тарілці — східні «татли», у самоцвітами садженій коробці — індійський бендж... Які дрібні, марні, пусті супроти цього кличі Бернгарда з Клевро! Навіщо було засівати кістьми Анатолію, Сирію, Палестину, Єгипет? На те хіба, щоб зараз мати турецькі гармати на березі! Чи не краще було б обвинути шоломи шалем, а беріжки хреста на прапорі загнути вверх? Ха-ха! Півмісяць! Мудре діло затіяли колись темплярії, дурне тільки те, що вони повезли свої достатки в голодну Європу. Вона й ограбила їх костуром осмалені трупи...
Соняшна куля тоне в океані, щезає золото, остає кров, чиста кров і чорна пітьма,, яка лягає на сільце біля пристани, на барки та прибережні скелі, й тільки стіни високого замку цілує ще останнє проміння. Бо вибранцям долі на верхах швидше сходить зоря дня та довше тішить їх зір, ніж сіру юрбу голоти...
Простяг руку до дзвінка, щоб прикликати пажа, коли нагло спинився. Чи це з’ява перед ним із цих скель біля Опорто? Може, котра з дівчат, які він там, ще хлопцем... Ба, ні, це... Есфіра, жінка Ібн Якуба!
 — Ваша світлосте! Сонце моїх очей, цвіте мого серця, всемогучий покровителю, рятуй мого чоловіка!
Насилу прочуняв канцлер з одуру. Протер очі і з’ясував собі, що сталося щось небувале. Ця жінка увійшла до нього мимо пажів та слуг.
 — Ти як сюди попала? — спитав, а звук власного голосу відразу вернув йому тямку.	
 — Простіть, володарю, — вклякла жінка. — Це наша хата, ми самі будували її, і здолу ведуть тайні східці в цю кімнату. — Тут показала рукою на великий килим, що укривав собою одну стіну. — Там, за цим килимом, є укриті двері. У стіні є два старі цвяхи, вбиті аж по головки у боазерію. Це замок...
 — Ага! Що ж сталося твоєму Якубові?
 — Його зловили, як кидав стріли у турецький табір.
 — Стріли? Які стріли? За це хіба його не покарають.
 — Так, але це були стріли з письмом...
 — Ах! Так він був, значить, турецьким шпигуном? Як же ж ти можеш приходити до мене, щоб я, канцлер ордену, боронив смертельного ворога моєї віри?
Заплакані червоні очі жидівки враз засвітили у сутіни, наче очі кота. Вона підвелася на ввесь ріст і простягла довгу кістляву руку, наче вказувала його фуріям.
 — Світліший канцлер мимо все піде й увільнить жида Ібн Якуба з в’язниці, хоч би пожертвою життя, бо ж цей жид був тільки виконавцем його волі...
Голос жидівки підвищився, властиве семітам затягання озивалося щораз виразніше в її горлянці при дальших словах.
 — Не вставайте й не стягайте брів, достойний пане, я знаю, що ніхто не повірить ні моєму Якубові, ні мені, та в мене є докази, є письма від Яйлака-баші до вас і одно ваше до дефтердара Гассана. Ви знаєте, він пдмер нагло, то Якуб письмо приніс назад і тільки відпис передав наслідникові... Ну, а що тепер буде?
Жидівка підійшла близько до канцлера і вдарила його поглядом чорних очей. Та він не дивився на неї. Він пригризав зуби раз у раз, а лице його звільна наливалося кров’ю. Есфіра казала правду, та вона не збагнула ще всіх тайн допиту в катівнях ордену. Ніхто не повірив би їй, ні Якубові навіть на докази! Злий дух уміє чудово підроблювати грамоти, тому доказ правди у таких справах годі перевести без Божого суцу. А хіба ніхто не підняв би його рукавиці, щоб заступитися за жида. Одначе сам канцлер знав, що й великий магістер, і комтур Вальднер, і князь Медіна Сідонієр, і комтур Нунес де Бельєм та багато-багато інших не люблять його і використають нагоду, щоб відібрати йому каламар і печать ордену й при нагоді передати домініканцям... Інквізиція... чорні каптурі... горючі свічки... висохлий на шкіру прокуратор та жахливі чортики на високих шапках єретиків!.. Вкінці гаррота!.. Маленька сталева гадюка з кульками на кінцях, які впиваються у горлянку й давлять швидше шовкових мотузків Сераю... Або, врешті, його вороги покладуть перед нього присуд на інфамію і соромну казнь, а біля нього чарку з отрутою. І що тоді вчинить нащадок славного роду графів де Мерайль?
Хвилину здавалося, що він скочить і власними руками здавить горло клятій жидівці, наче гаррота... Та вона кричатиме. Тільки раз крикне голосніше, а пажі і служба вбіжать у кімнату, і тайна переписки зі Сулейманом вийде
наверх. А тоді перед неславою не збереже його «аква то-фана».
Ах, ось і гадка!
З глибини душі, наче жахливий осьмерик із-під морської дучки, засвітили зеленуваті очі потвори. Ось і вказався жахливий пташачий дзьоб і страшенний клуб довженних мацок, які вмить оплутали собою всі привиди грядучих мук сорому, ганьби, погуби, й на їх місце розсівся тільки відразливий злочин... Та злочин цей не погрожував йому, але іншим. Противної маски диявола, яка чаїлася на нього з-поза злочину, не бачив канцлер ордену св. Івана Хрестителя...
 — Есфіро! — сказав сумним, але приязним тоном Амараль. — Це, що кажеш про спільність нашої вини, це правда! Не зовсім вона така, як гадаєш, але вона є! Не я, але він є ланкою, яка лучить нас із Портою. Та йому грозить тільки смерть, а мені щось більше, бо сором! Згинути — легко, та ганьби не стерпить мій гербовий щит. Тому ще раз кажу: твоя правда, і я мушу видобути Якуба із в’язниці, хоч би ціною життя. Зажди хвилинку, я напишу тільки кілька слів, щоб сповістити великого магістра, де сховане моє завіщання...
Узяв із багатої, сріблом кованої шкатули малу чверточку паперу і попробував писати, та перо було чомусь-то ні до чого. Устав і підійшов до великої шафи, а по хвилі приніс нову тростинку та дві срібні чарки. Поставив їх на столі сів на лежанку, з якої щойно був устав.
 — Сідай, Есфіро, і, поки попрощаюся із життям, напийся зі мною вина!
Та Есфіра не хотіла. Її уста дрижали, наче від здержуваного плачу. Коли канцлер почав уже наливати вино, вона спинила його рукою. На дні чарки була тільки, може, ложка вина. Воно чомусь-то бурилося й шипіло, та Есфіра не завважила цього у глибині лискучого та непрозорого кубка. Де Мерайль засміявся.
 — Ха-ха! Есфіро, ти боїшся смерти, правда? А я, бачиш, боюся тільки життя в нужді й неславі. Тим-то й ми так швидко порозумілися. Тобі дивно, чому я думаю про вино, коли йду на смерть? Я скажу тобі. Слухай! Зараз ти підеш домів, збереш усі дорогоцінности зі своєї хати в ось цю скриньку. — Тут, показав на шкатулку, з якої щойно брав папір. — Там мої гроші, яких мені вже не буде потреба. Обоє посідаємо на осли і поїдемо до пристани, де знайдемо рибалку Василя. Я знаю, де він живе. Він має човен за стінами города. Там зложиш ти свої речі, а опісля я поїду до замку Беджме і приведу тобі Якуба або Якуб прибіжить сам, а я не верну. Тоді ви не ждіть мене, тільки зараз їдьте з Василем.
Зрозуміла ти мене чи ні? І чи знаєш тепер, чому я частую тебе й себе вином? Бо хтозна-коли тобі знову доведеться їсти чи пити, а мені... та про мене байдуже!
Жидівка хлипнула, а лице канцлера споважніло і наче скам’яніло у трагічному геройстві. Він мовчки налив чарки.
 — Кілька літ боровся я щосили, щоб знівечити гніт нелюдських деспотів на Родосі, ну, й доборовся. Пий, Есфіро, тобі і Якубові на життя, мені на смерть!
 — Ох, пане! — заридала жидівка, припадаючи до його випещеної худощавої руки з великим гербовим перснем графів де Мерайль...
 — Пий! — цокнувся з нею канцлер.
Есфіра випила чарку, випив і він і налив удруге.
 — Ох, яке солодке! — шепотом сказала жидівка.
 — Як життя, Есфіро, як смерть! Пий ще!
Душком випив ще чарку і сів писати. Та в цю мить тихий та страшний стогін вирвався з горлянки Есфіри. Її очі широко розплющилися й устромилися на канцлера з виразом смертельного жаху. Кістляві руки враз ухопили сорочку на грудях і розірвали її, обнажуючи висохле, жовте лоно. На уста виплила піна, страшна гикавка потрясла злиденним тілом, лице посиніло. І водночас кам’яне лице португальця оживало. Уста протягалися в тихому реготі, у великих темних очах заблимали огоньки диявольської злоби, вони звузилися до шпарочок і гляділи на смертні судороги жінки, наче на штуки фаринника. Вкінці глухий стукіт падаючого тіла прогомонів у кімнаті — дія була скінчена! Канцлер спокійно взяв чарку жидівки, виполоскав її водою зі жбана, витер рогом скатерті, налив собі ще чарку вина й написав на карточці арабськими знаками: «Сьогодні після суду прийдуть до тебе люди, перебрані за катів. Вони заберуть тебе і виведуть із в’язниці на волю. При допиті признайся сам, та не видавай мене, бо тоді згинемо обидва. Я буду у великого візира завтра ніччю. Нехай ждуть мене в ровах, у передпіллі брами Побідників».
Написав і підписав знаком, по якому пізнавали його ймення всі турецькі довірені в городі, скрутив письмо у звиток, накинув плащ з каптуром, засвітив маленький каганець і згасив лампаду. Опісля обвинув тіло жидівки ремінним поясом і потягнув її до килима, за яким справді знайшов пружинові двері. Не надумуючися, потягнув трупа за собою і швидко найшовся надолині, саме у тій кімнаті, з якої ще недавно писав листа до султана.
Кинув трупа жінки біля стола, замкнув залізні дверцята від сходів і опісля підставив каганець під накладені на полицях сушені зела. Бухнуло ярке полум’я, удушливий дим
вмить наповнив маленькі кімнатки, і канцлер зрозумів, що за хвилину надбіжать люди. Він вибіг на вуличку і прямував хильцем до замку Беджме. Отут панував ще рух. Ратники ділили добичу, яку знайшли при яничарах і курдах, а регіт та крик наповняли повітря. При вході у палату великого магістра стояла варта.
 — Де зрадник? — спитав канцлер кнехта й відслонив лице так, що сяйво найближчого вогню освітило його.
 — У льоху, ваша вельможносте! — поклонився ратник.
 — Хто ж це такий?
 — Не знаю, полковник каже, що це якийсь лікар — жид...
 — Може, Ібн Якуб?
 — О так, так! Ібн, Ібн! Та чи він Якуб, чи не Якуб, не скажу.
 — Гм! А глибоко це?
 — Ні, він таки тут біля сходів, бо після вечері має бути допит.
Канцлер велів відчинити собі двері.
-У сухому, доволі воздушньому льоху, де звичайно пересиджували провинники перед допитом, сидів на землі Ібн Якуб, прикований до великої залізної кулі вагою на чверть сотнара. Він сидів похнюплений і вдивлявся у смоляне полум’я скіпки, що горіла перед ним. Хвилями підіймав голову і розглядався по льоху або дотикав кайданів, наче пробував їх відімкнути, але опісля із зітханням опадав назад на кам’яну долівку. Коли канцлер увійшов до нього, він підняв руки, наче у проханні, одначе швидкий рух Амараля не дав йому сказати слова.
 — Так, це той сам лікар, у якого хаті живу від двох літ. Пречиста Діво! Що за гидь!
Відвернувся, й у цю мить Ібн Якуб побачив на своїх колінах маленький збиток паперу. Ратники не бачили, як він хапав його пальцями, бо широкий плащ канцлера заслонював жида від них. Коли Ібн Якуб підняв голову, канцлера вже не було, й за ним вийшли з льоху і ратники. Тільки свіжа скіпка світилася в залізному персні.
Розгорнув збиток, прочитав його миттю... і нагло затрусився всім тілом. Він уперве з’ясував собі, що тут ні в якому разі не викрутиться від смерти, що навіть найменша участь у такому ділі — це неминуча смерть, і то не ця, лискавкова, від кулі чи топора, а страшна, жахлива, мученицька. Він мимохіттю заглядівся на свої дрижачі пальці, подумав, що за кілька годин бачитиме їх мертвими, кривавими, о півсажня перед собою на гаку або у кривавій грязі на долівці катівні. Йому потемніло в очах...
Коли прийшов до себе, прочитав карточку ще раз, а там і встромив її у полум’я скіпки, доки не згоріла до решти. Це, що писав канцлер, мало, безумовно, змисл — це мусіла бути правда! Якщо він хоч би на ешафоті згадає тільки ймення канцлера, так славний граф Андре де Мерайль ставав зрадником, перевертнем, якого ймення мусіли викликати всі духовники при всіх вівтарях Європи! Величезна небезпека, у якій знайшовся сам, заставляла його забути за це, що справа Христової віри і справа ордену — це зовсім окремі справи, що для людського ока лицар ордену, а ще й канцлер — ніяк не міг бути зрадником, а якщо був, то він — жид Ібн Якуб, — певне, не буде мати змоги об’явити це прилюдно...
*Та ось у льох увійшло чотирьох ратників. Вони скували лікареві руки на плечах, відчепили його від кулі і повели в палату. Отут, у низькій, склепленій кімнаті у приземеллі, за столом, покритим чорним сукном, засіли великий магістер, маршал, комтур Вальднер, граф де Беарн та кількох інших комтурів, а при окремому столику канцлер. Він був блідий і схвильований, і, поки ще покликано Ібн Якуба, він заговорив до приявних:
Достойні панове! Прошу ласкаво на моє місце визначити заступника. Мені нездоровиться, і я не в силі як слід перевести допиту.
 — Властивого допиту не буде! — відповів великий магістер. — Ходить тільки про це, чи Ібн Якуб мав спільників, чи ні, а безпосередньо по тім його четвертують і голову застромлять на спис.
 — Все ясно. Я жив у його домі і саме перед хвилиною одержав звістку, що його жінка підпалила хату і сама загинула у огні. В моїй хаті було багато дечого, за чим мені жалко: записки, картини, розкішні меблі...
 — Невже все згоріло? — здивувався комтур з Овернії граф де Беарн. — Дім був хіба мурований!
 — Так, але сам не знаю, що там діється. Я йшов сюди, коли дізнався про все, та годі було вже вертати...
 — Ну, так- сам прокуратор поведе справу! — рішив великий магістер.
Маркезе Джакомо да Фельтре засів при столику і написав наголовок протоколу, а канцлер вдався в розмову з Гартбергом, якого теж покликано як головного свідка. Тим часом ратники привели скованого лікаря, і члени трибуналу зайняли місця за столом. Прокуратор вписав ім’я й віру обвиненого і покликав Гартберга, який спокійно і ділово описав усю дію зі стрілами та листками пергаміну.
 — Що ж було на цих листках?
 — Я не читав, бо не знаю арабського письма.
 — Хто ж його знає з-поміж нас? — спитав прокуратор зібраних.
 — Я! — відповів еспанський комтур Мендоза і витягнув руку за стрілами, яких дві лежало перед великим магістром.
 — Я теж! — підняв руку канцлер.
Мендоза узяв картку, прочитав, а там переклав слідуюче: «Приступи не вдаються через це, що вони часткові. Успіх може мати тільки загальний наступ на німецьку, еспанську й англійську стіну, і то одночасний. Стіна німецька слаба, еспанська валиться, англійська вже розвалена. Хай поможе нам Аллах!»
 — Чи добре прочитано і перекладено письмо? — спитав прокуратор канцлера.
 — Якщо написано тільки те, що прочитав побожний комтур Еспанії, то переклад добрий!
Прокуратор кивнув головою.
 — Написано іменно те, нічого більше. Я теж знаю арабщину і бажав тільки впевнитися.
Він прижмурив одно око в бік маршала, а опісля повернувся до лікаря.
 — Ібн Якубе, чи признаєшся до цього, що ти посилав листи до ворогів хреста й ордену?
 — Ні!
Всі приявні порушилися.
 — Як-то ні? Хоробрий полковник німецької рати переловив тебе!
 — Я не посилав листів, бо післав тільки одного, саме цього, що перед вами, — відповів Ібн Якуб.
 — До кого був цей лист?
 — До сераскира Мустафи, який велів мені пояснити безуспішність наступів.
 — Де ж ти бачив сераскира?
 — г Я не бачив його, він писав мені.
 — Хто приніс тобі письмо?
 — Не знаю, воно знайшлося в моєму кафтані, коли мене позавчора покликали рятувати хорунжого Мозейя.
 — Значить, ти признаєшся до гидкої зради своїх панів та рідної землі?
х — Ні? Я султанський чоловік, родом з Лятакієг у Сирії, моє повне ймення — Дуад бен Юссуф Ібн Якуб ель Лятакі.
Нове порушення запанувало між суддями. Великий магістер покликав прокуратора і довшу хвилю говорив із ним. Заява лікаря змінювала основно відношення суду до підсудного. Родійськнй суд не міг його, властиво, судити, та великий магістер повинен був, міг і мусів покарати шпигуна.
Прокуратор згодився з виводом магістра, одначе Мартіненго попрохав дозволу поставити ще одно питання. Судді засіли знову, і маршал звернувся до Ібн Якуба.
 — Як міг ти осмілитйся на таке діло?
 — Як я міг? А чи вихор питає деревини, як могла вона вирости на вершку гори? Падишах, — тут лікар діткнув рукою чола, уст і серця, — видав приказ, сераскир передав мені його. Як це їх річ — моя річ їх слухати! Чи я боюся, чи ні, чи в силі я це зробити, чи не в силі — байдуже! Падишах, якому Аллах хай дає побіду і щастя по всі дні його життя, не пожаліє нічого, щоб добути мене з ваших рук, і віддасть вам за мене кожного бранця, якого забажаєте, одного чи тисячу. Ваша річ — розважити добре, що робите, бо горе кожному, хто не слухає Сулеймана Величного та кривдить його слуг!
Фон Вальднер зірвався з місця, Гартберг поступив два кроки до жида, де Беарн почервонів, мов когут, і вхопив за ручку меча, та великий магістер підняв руку, і втихло все.
 — Хто ж помагав тобі у твоєму ділі з тутешніх людей?
 — Помагав? Хто зважився б помагати мені у пащі льва? — була горда відповідь. — Якщо міг би я був завірити кому-будь, чи стріляв би я був зі заборола замку?
Мимохіттю глянули по собі судді. Що-як-що, але в цих словах була правда. Прокуратор запитав зором великого магістра, цей кивнув головою, і прокуратор вийшов. По хвилі вернув і сказав голосно:
 — Вивести підсудного!
Ледве замітний усміх промайнув по устах канцлера. Його зір стрітив погляд Ібн Якуба, і легкий кивок голови виявив йому признання:
 — Панове! — сказав голосно Мартіненго, коли заперлися двері за Ібн Якубом. — Готуймося на страшні боротьби у майбутньому. І хто знає, чи не краще було б мати у льоху кількох «таких» живими на випадок.
 — Саме тому треба бути безоглядним, — втяв німецький комтур, — щоб усякі труси не перешахрували святого хреста за півмісяць, якщо діло дійде до їх дорогоцінної шкури?
Дехто засміявся, та більшість дрижала нишком перед прийдешнім і мовчала.
 — Залишіть гострі слова! — сказав великий магістер. — Будь у нас цей послух, що там, у многоязичній імперії падишаха, не дрижали б зараз престоли Заходу перед ім’ям Аллаха!
 — О так, і, певно, були б тут біля нас на заборолах Беджме! — докинув канцлер.
Як тільки посіпаки вивели лікаря на площу, замку, враз підійшло до нього чотирьох людей зі смолоскипами, і, наче вельможу, проводжали його ратники вулицями. Попереду йшов у чорному одязі канцелярист, позаду — дванадцять мужа з галябардами.
Куди вели його кнехти? Усміх де Мерайля віщував йому добро; видко, він добре відограв свою ролю. Та його чомусь-то не вели назад у в’язницю, а на місто. Що це значило? Невже...	
Страшна тривога здавила серце Ібн Якуба. Вій станув і завагався.
 — Швидше, швидше! — наглив попереду канцелярист. Посіпака рванув ланцом так, що в’язень заточився й упав навколішки.
 — Вставай, окаянний! — сичав крізь зуби посіпака, й зі свистом впав батіг на спину лікаря.
Щойно тоді нелюдським голосом зверещав Ібн Якуб. Цей удар сказав йому все: обман канцлера, зміст присуду і неминучу жахливу смерть. Самопевність, спокій, геройство ділись кудись, а перед посіпаками повзав у пилі тільки злиденний, дрижачий від страху, непритомний від розпуки охлап людини. Він лебедів беззв’язні слова; імена канцлера, Василя, Гартберга, Есфіри моталися йому на устах, хлипання і ридання у злуці з жидівським затяганням заставляли зіскотілих посіпаків реготатися із жертви. Не часто, бач, приходилося їм оглядати таку забавну дію. їх жертви — це ж були майже без винятку закам’янілі злочинці або пірати-леванти, які з таким самим спокоєм завдавали, як і приймали смерть, хоч би й у найжахливїшому виді. Аж до сліз реготалися посіпаки з дивовижних рухів, перевертання очима та вайкання жида. Щораз то менше почувалося в його говорі левантинської «лінгва франка», а щораз більше жидівсько-еспанського говору спаньйолів, аж укінці Ібн Якуб перестав говорити зовсім і тільки раз у раз верещав, наче лилик, якому поломити крила.
Несамовитий крик зворохобив усіх дооколичних мешканців. Вони відчиняли вікна, а то й вибігали на вулицю, і канцелярист зрозумів, що довше гаятись годі.
 — Ану-ко! — гукнув. — Беріть його!
Вісім дужих рук вхопило злиденну жертву і заткало їй рота. Та як тільки прийшли на площу св. Амврозія, посіпаки пустили його знову, і нові крики вмить розбудили всі доми.
Саме коли сонце виглянуло з-поза горбка св. Косми й Дам’яна та ярко освітило золотий півмісяць на шатрі Сулеймана, до Ібн Якуба підійшло трьох людей. Двох тугих,
у шкіру одітих парубків перегнуло його через пеньок, уставлений посередині площі, а третій, у коротку червону курту одітий, вправним рухом заложив йому між зуби ховстало. Заскреготіли зуби об залізо, яким ліва рука ката стягала вділ долішню щоку жертви. Востаннє зверещав ще Ібн Якуб, та в цю мить кліщі вхопили його язик і з легким скрипінням жил вирвали його. Кров бухнула з рота, лікар замовк і помертвів. Тоді канцелярист повернувся до ката.
 — Четвертувати! — гукнув.
 — Живим?
 — Живим! Части розвісити на стовпах, голову вбити на спис!
В одно заревіла з утіхи зібрана юрба. А в цю мить від північного боку загуділа перша турецька гармата...
IX
Аж до тринадцятого вересня не знали обложені, що таке обстріл твердині. Щойно з того дня розталіло над городом справжнє пекло. Сто гармат від суші, двісті від моря стріляли невпинно не тільки на стіни, але й на само місто. Яйлак, капудан-паша, засипав стрільнами обидві пристани. В Ман-драччо потонуло кільканадцять купецьких суден, подірявлених, мов решета. У воєнному порту, де обороною правив Аржільмон, галери ордену відстрілювалися, як мога, й затопили навіть декілька турецьких суден. Одначе гармати вистрілялися, надто часті вибухи в розпалених дулах повижо-лоблювали в них заглибини, які кожної хвилини могли довести до розриву, а нових гармат не було в запасі. Треба було припинити обстріл ворога. Турецькі галери порозривали ланцюги, якими було замкнено пристань, і стали й собі обстрілювати город. Галери ордену тонули одна по другій, врешті треба було взагалі покинути гадку про дальшу морську оборону. До цього ще й грецькі матроси, яких остало ще кількасот у корабельних робітнях та на галерах, повгікали мало не всі. Ночами після «ашії», коли вгавала боротьба, вони човнами або вплав покидали пристань і, видко, перекрадалися через блокаду, бо ні один не вертав назад, а й на турецьких суднах не слідно було ніякого руху, ні тривоги.
Зубці стін города, товчені безпереривно стрільнами, щербилися й падали у рови, поторощені деревляні галерії валилися на голови оборонців — щораз то більше трупів хоронено щоночі біля стін. У серця залоги почало звільна закрадатися зневір’я й жах перед майбутнім. З усіх веж стежили через цілий день тужливі погляди за вітрилами на краєвиді... Та хоч
уже минало три місяці від початку облоги, на обрії показувалися тільки щонайбільше скороходні судна з Мармаріди, Єгипту, з Царгорода або транспорте війська, поживи та стрілива. Раз тільки показався на прапорі хрест, та це був хрест Генуезької республіки, союзниці султана...
Водночас самі обложники Знівечили додатні успіхи обстрілу. Вони метавками кидали в город вонюче стерво псів, котів та безрог або горшки з вонючими речовинами. Крім цього, не минала днина, щоб ватаги турків чи потурнаків не підходили до стін і не вигукували, що падишах навіть пси, коти й безрога велить вирізати та що ні одна жінка, ні дитина не уйде насилля і смерти. Наслідком цього тривога стала ширитися не тільки серед греків, вірмен та сирійців, яких усе ще немало було в городі. Від казні Ібн Якуба, пожару в його хаті та самогубства Есфіри наче якийсь новий дух вселився у всіх мешканців Родосу. Чоловіки хапали луки, самопали чи хоч би пращі7 вишукували на каменистому узберіжжі плоскі рінчаки й вилазили на стіни або вежі, щоб полювати на турків, які вешталися по передпіллі твердині. Двох хлопців ухитрилося навіть підплисти до одній з турецьких галеас, яка ночувала надто близько пристани, й укинути в неї горщок із ‘ запаленою скельною олією. Судно згоріло й потонуло, а обидва хлопці діждалися прилюдного відзначення. Навіть жінки й дочки родійців стали опікуватися недужими, раненими, збирали кулі, які падали на город, і приносили їх гармашам та варили поживу для оборонців, щоб кухарі й челядь могли взята діяльну участь в обороні.
Водночас до турецького табору день у день прибували свіжі транспорта війська і припасу, а в передпіллі йшла праця на всі руки. Джамак, тобто невимуштрувані ще яничари, та тисячі копачів рівняли ґрунт для приступу здовж усіх стін города. Глибокі рови йшли серпантинами сливе до самих стін, а сотні тугих драбин складено купами на відстани двадцять п’ять сажнів від куртин. День і ніч сторожили біля них відділи яничарів, а кінні стежі ненастанно пробігали передпілля, щоб унеможливити випад залоги.
Така сама праця йшла під землею, і генуезькі інженери, користаючи із заняття всіх умів майбутнім приступом, заложили підкопи під усі важніші точки оборонної лінії. До викінчення їх треба було щонайменше місяця часу, а приступ мав відбутися за день-два. Тому великий візир, який дуже не любив генуезців, удався до султана, бо не бажав славою ділитися з ненависними джаврами. Сулейман прийняв його в шатрі сам-один. Він сидів на подушках, перед ним на малому, перловою масою й золотом викладаному столику лежав план Родосу з трьома червоними стрілками, які означували напрямки майбутнього приступу.
 — Що єсть, чого нема? — спитав падишах.
 — Великий падишаху, володарю Сходу й Заходу...
Рух руки Сулеймана припинив його.
 — Що єсть, чого нема? — повторив.
 — Ти знаєш, володарю! — була покірна відповідь.
 — Підкопи...
 — Зачаті!.. І я приходжу уперед твоє лице, всемилостивий, з проханням прогнати з-перед твоїх ясних очей клятих джаврів. Завтра прийде наступ, то й камінь на камені не остане з цього кубла невірних, яких о коли б Аллах скинув у джегенну! Навіщо ж тобі улещувати джаврів правами й дарунками, які куди краще було б роздати віруючим мослі-мам? Писано-бо єсть: «О вірні, не дружіть з невірними!..»
Сказавши це, враз старий Пірі зрозумів, що осмілився осуджувати міру, повзяту падишахом! Один погляд на лице володаря враз відібрав йому останки самопевности й відваги. Він затрусився, наче осиковий листок, і похилив голову, мов цей, що ожидає смертного удару.
Страшне лице падишаха потемніло, між бровами зазначився вже слід блискавки, яка мала впасти на сиву голову візира. Ось-ось — і плесне в долоні, а з-поза занавіс вискочить кількох сілігдарів... Та замість цього десь ізвіддалі донісся до старця спокійний, рівний, звучний голос:
 — Старий ти вже, Пірі, старий, і дощі минулих зим сполокали з твого черепа всю землю, з якої могли б вирости плоди. Зате нанесли вони рінь та румовища, в якому пліниться німиця й бодаччя. Могаммед П був би наплював тобі в твою білу бороду, Селім був би закликав бостанджіїв, щоб твій дурний череп засадили в яриннику замість артишоки, та я молодий, не боюся глупоти, тільки злоби...
 — Ти сказав, володарю! — поклонився візир.
 — Відкіля твоя певність, що завтра прапор пророка маятиме зі замку Беджме?
 — Ти знаєш, володарю!
 — Ні, не знаю, а й ти цього не знаєш, старий ешаку! Та знаю, що Родос мусить упасти, і приспішую, як мога, цей упадок не тільки наступом, але й знанням, якого муфтії та улеми не допускають до наших шкіл. А тепер іди й вели оповістити війську: земля й вода належить до падишаха, добро і кров — до вас! Пусти дервішів у табор, хай хоч тільки користи буде із цих дармоїдів!
Один кивок руки — і Пірі-паша, аж синій від напруги і схвилювання, знайшовся за занавісою.
Всю ніч дВрвіші у високих, кінчастих чалмах бігали по таборі й обіцювали всім тим, що ляжуть під мурами Родосу в боротьбі з невірними, всі блага сьомого неба Могаммеда. Чотири ріки вина, меду, молока та кави, кароокі повногруді й широкобедрі гуриски, безліч керниць із погожою водою, достаток, дозвілля й усе, усе, чого так обмаль відмірив кісмет смертним у світі, — все те жде блаженних вибранців долі в раї. Хто ж не впаде на полі бою, той заспокоїть жагу життя на майні й тілах нещасних родійців... Величезні костри горіли у всіх полках, цілі гекатомби товару й баранів пеклися на них, а гори сніжного рижу купалися у ставках масла та баранячого лою. Пахощі часнику дратували ніздрі правовірних, а на двоколесних арбах їздили по таборі кухарі, які розділювали між мужву варені зернята гранатів, мигдали й горіхи в меду та пайки теріяку. Чи ж дивно, що розсвіт найшов військо падишаха в стані найвищого захвату й завзяття?
Ревнули гармати всі, враз, як тільки у проміннях сонця блиснуло лезо меча пророка в руках Сулеймана. Заревли — і наче нечиста сила вселилася у гармашів. Вони спішилися, як божевільні, щоб якомога найбільше стрілен кинути на город. Зароїлися і стіни від оборонців, які бігли глядіти, що значить ця страшна пальба. І ось побачили вони, як від вежі св. Миколи аж по торгову пристань уся боєва лінія була в огні, а з турецьких окопів стали висипуватися війська. Та не були це віддільні ватаги, які наступали на якусь частину укріплень, тільки маса, що мусіла залити всі стіни, як прилив — узберіжжя. Передом ішли маси челяди з довгими драбинами та гаками, біля кожної драбини ступало кількох лучників з найнятими луками. Безпосередньо за ними широкими річками плили ополченці з усіх еляєтів Європи, Азії й Африки всуміш із ватагами джамаку. За ними, вистроєні у правильні лави, видніли грізні полки яничарів. Вони вийшли з окопів і станули позаду всіх. Ага яничарів об’їхав усю їх лінію і задержався напроти еспанської стіни. З поклоном підійшли до нього полковники, а в цю мить після останньої гарматної сальви загриміли труби з-під кватири падишаха.
 — Вперед, вперед! Аллах акбар!
 — Аллах! Аллах! — заревіло море голів і хлинуло прибоєм на стіни.
Враз обізвалися дрібніші родійські гармати, а по хвилі, коли перші юрби були вже близько, — мушкетна пальба.
Перший наступ спрямований був на німецьку стіну. Фон Гартберг, який ще попередньої ночі оглянув усі укріплення аж до брами Побідників, був дуже занепокоєний через те, що деревляні галерії на стіні були майже зовсім поторощені
стрільнами, а що гірше — дві гармати, які Мартіненго велів був осадити на бильцях, лежали на землі. Даром прохав Гартберг французів із сусідньої башти, .щоб відступили йому кілька своїх гаківниць. Вони відповіли, що головний наступ ще, може, звернеться проти них і вони не можуть обеззброювати своєї стіни. Приязнь Франца І зі Сулейманом, війна з Карлом V, зависть задля німецьких успіхів при обороні Родосу — все те звучало у тій відповіли, і глуха лють опанувала полковника. Одначе годі було прохати маршала або магістра про піддержку, бо перші ряди юрби челяди були вже над ровом.
Упродовж цілої лінії загрохотіли мушкети, галерії обснувалися димом, і водночас із ломотом та скреготом зачепилися гаки драбин об заборона, зубці галерії. Дикі зойки побитих і поранених кулями беззбройних носіїв озвалися з позасипуваних ровів. Челядь, яка спаслася від смерти, бажала, розуміється, тікати, одначе юрба джамаку й ополчення не пускала її назади. Арнавти навіть справили чурам на свою руку різню, щоб не перебивали наступу. З блідими з переляку, часто окервавленими лицями блукали нещасні одинцем поміж наступаючими сотнями і тікали до таборів. Але, може, тільки половина їх дійшла до окопів, решта згинула від родійських куль та від зброї власних панів...
Тим часом драбини зароїлися від арнавтів, сербів, болгар, волохів у пестрих, ярких одягах, і кнехти Гартберга увихалися, мов у кип’ятку. Одні стріляли з мушкетів, набитих кількома кулями, інші разили наступаючих довгими списами, які, наче блискавки, вискакували з-поміж зубців та зі стрільниць. Наче пожовкле листя, летіли люди з драбин; дикі верески, прокльони, стогони, зойки, лоскіт ударів, глухий гомін падаючих тіл, ненастанні вибухи стрілів — усе те лучилося в якусь жахливу гармонію скажености, розпуки, смерти. Одначе Гартберг знав, що це не є ще головний удар, і приготовлявся до нього по змозі. Чотири метавки наладовано камінням і зладжено кількасот горшків, повних земної смоли, сірки та олії. П’ятдесят добірних кнехтів і стільки ж еспанців ждало рішаючої хвилі бою за стіною, а й сам полковник не брав діяльної участи в обороні.
Вкінці остання хвиля джамаку перевалилася через стіну. Заломотіли доски галерії під тисячами ніг, змовкли стріли, та на місці їх здвоївся крик. Не було в ньому вже нічого людського. Нудкий випар крови оп’янював борців, одні добігали до стін, п’яні від захвату й від теріяку, інші, наче мартові вовки, скакали на них, щоб не дати себе здрулити із заборона, яке було їх єдиною забезпекою. Не було й помину про пощаду, неволю чи втечу. Кнехти Гартберга змінилися у стаю
лютих тигрів, на яких Цаляже юрба величезних молосійських британів. Вони уступають, щоправда, перед навалою, та кожний удар страшних кігтів чи кливаків несе неминучу погубу... Покосами падали румільські ополченці Аяса-паші, і було їх тричі більше, ніж оборонців, та водночас із-під окопів рушили спокійним, міровим кроком «оди» яничарів.
 — Де великий комтур? — спитав Гартберг сотника Мельхіора Трейцгера.
 — Його покликали на еспанську стіну. Він повів туди провансальців, бо там біда.
 — Значить, приказ при мені! — добув меча Гартберг і голосом, який приглушив на хвилю всі інші гомони, закричав:
 — Щити наперед, топірці до рук!
Ураз подалися кнехти за щитами, а по хвилі їх лава, щільно ослонена щитами, загородила шлях масі турецького війська. Рухома стіна підсунулася до ворога зовсім близько, так що навіть ганджаром годі було розмахнутися. А тоді над шкіряною стіною виросли голови й тугі рамена, озброєні короткими келепами, і заломотали об чалми, чепці та шоломи. Борці з’юрбилися в один вал, який судорожно хвилював сюди й туди, аж кнехти, не маючи місця до розмаху, пустили в рух прикріплені до келепів ножі.
Відразу впав перший ряд ворогів, дальші відскочили, наче від їжака, а кнехти з диким окликом перли за ними. Тоді всі, що мали щити, добули мечів і стали штихом помагати передовим або набивати покинені мушкети. І саме, коли турків приперли до заборона, грянула неправильна, але нечувано погубна сальва. Кнехти сипали у дула сікане олово, цвяхи, камінці і стріляли на два кроки. Ще раз захиталася лава, а там і звільна стала перевалюватися назад за забороно. Закричали з радости родійці, та водночас, наче вибух міни, вдарив об небо рев тисячі грудей: «Аллах! Аллах!» — і над зубцями та стрільницями серед туманів порохового диму замайоріли чалми яничарів. Вони розігнали побитих ополченців набоки, станули лавою на заборолі, віддали сальву з мушкетів, а там і кинулися з кольбами й шаблями урукопашну. Та тоді Гартберг станув на чолі запасної сотні. 
 — Метавки! — гукнув і, перехрестившись, кинувся на турків.
Заскрипіли гужі, над головами борців наче вихор подув — і нагло лавина скельних обломків звалилася на драбини, покриті тісно яничарами. Мало не всі драбини поламалися й полетіли вниз, а водночас запасні, наче ошалілі, врізалися в юрбу ворогів на заборолі. Не було тут уже місця для ніг. Треба було ставати на груди, плечі чи лиця лежачих. У німців були дворучні мечі, які з одного розмаху переполовинювали
людей, змітали голови, наче маківки, та торощили все вагою, чого не знищило вістря. Еспанці орудували списами, а інші кнехти своїми щитами загороджували дорогу до втечі кожному, хто бажав зійти з погубного шляху полковника. Упродовж кількох хвиль німці очистили стіну з турків, а тоді Гартберг велів на стовплене море голів кинути запалені горшки зі сіркою, смолою, кип’ятком. Завили нелюдськими голосами напасники і стали спішно відступати. Старшини й сам беглер-бег Аяс-паша приказував іти назад на стіну, одначе всі слова, поклики чи погрози були даремні. Ще й удруге метавки кинули валяву каміння на стовплених яничарів, які двигали вже свіжі драбини до стін, а накінець знову загрохотіла пальба дрібної гармати та мушкетів. Власною рукою зірвав Гартберг із заборол чотири турецькі прапори й застромив прапори цісарський австрійський, а поруч родійський. Оклик нечуваного захоплення вирвався зі стомлених грудей обложенців, вони із здвоєною енергією стріляли на турків, та ці не відповідали вже зовсім, тільки якомога найшвидше відступали до окопів. По хвилі кнехти залишили мушкети, й тільки гармаші продовжали своє діло. Піші ратники зайнялися ограблюванням трупів та ранених і викидали їх за стіни.
Нагло до очей Гартберга, який саме старанно чистив свій мізком та кров’ю замараний меч, донісся оклик радости.
 — Слава! Слава! Спасибі, своячки! От раз догадливі!
 — Звісно, в ліжку навіть переможець чорта вартий, якщо він голоден! — докинули другі.
 — Сюди, сюди, до мене, зірничко!
Від найближчих хат показалася ціла процесія жінок і дівчат, які несли у глечиках та дзбанках всяку їжу й напиток. За ними йшли старші жінки з водою й полотном до перев’язки ран. А ось між жінками побачив Гартберг і свою Геро. Вона йшла з Андріяною на лівій руці, правою вела за руку Ганса, а за нею ступала служниця з обідом для нього. Слоновокісне лице жінки, чорні, мов крило крука, коси та високий ріст вирізнювали її з-поміж усіх. Була це поважна, сувора краса старої Еллади, приведена в життя мудрим алхіміком, який і влив у мармурові члени частину свого духа. Та нагло проясніло це лице, наче хтось перед іконою запалив лампаду. Живо підбігла Геро до полковника.
 — Ти тут? Здоров, не ранений? У тебе на лиці кров!.. Кажи, що з тобою?
Полковник усміхнувся, і його грізне лице теж вигладилося, риси зм’якли.
 — Живий, здоров, це кров ворогів! Втомився тільки дещо.
 — Мамо, що це? — допитував Ганс, дивлячися на огидну картину обдирання мерців.	
Андріяна розплакалася.
 — Мамо, чому татко такий чорний, як той мурин?
 — Нічого, дитинко, це дим з гармат! — заспокоїла мама доню, а батько показував синові поламані драбини й оповідав про боротьбу.
У напівзруйнованій галерії сіли обідати при супроводі канонади, яка доходила сюди справа.
 — Чи знаєш, що біля Амврозіянської брами ще б’ються? — спитала Геро.
 — Знаю! Чути ж гармати.
 — Ба, ні, це гармати з англійської і провансальської стіни; еспанська в руках сераскира. Всі лицарі ордену там. Коли б тільки тебе ще не кликали...
 — Що ж, кохана! Військова справа — не забавка. Закличуть — треба йти...
Попив із дзбанка вина і поцілував Геро в уста.
 — Не будемо спати цієї ночі. Після наступу у всіх галеріях одна руїна, кров та трупи...
Протягнувся, аж хруснули сустави, й узяв на коліна Ганса, який, червоний, мов грань, допитувався про все, що бачив довкола. Зі щасливим усміхом гляділа на дію Геро і задумливо гладила голівку дівчинки.
Швидкі кроки та гамір голосів перепинили розмову. Якийсь хриплий голос попитував за Гартбергом, кленучи на еспанській мові й перекручуючи німецькі й французькі імена магістра та комтура.
 — Це Кортезіо до мене від комтура! — крикнув Гартбург і мимохіть посягнув за своїм моріоном, який зняв був з голови до обіду.
Вибіг з галерії і по хвилі вернув засумований.
 — Мушу зараз із усіма запасними та двома сотнями французів іти на еспанську стіну. Прощайте! Під вечір прийди туди за мною, але без дітей. Могло б їм що статися...
 — Ні, Георгі, як довго висить над нами небезпека, так довго не розлучуся з моїми янголятками ні на хвилину. Скрізь підемо за тобою... всі троє!
X
Боротьба, яка велася на німецькій стіні, була нічим супроти страшного дужання на еспанській стіні, де сераскир Мустафа і ага яничарів особисто вели до наступу 20.000 найдобірнішої мужви. Турки, курди, араби, нубійці, головна сила
кничарів та безліч челяди вдаряли тут на оверньятів, еспанців, англійців і провансальців, між якими було самого лицарства до шістсот голів. Приступ змінився швидко у вуличну боротьбу, у якій чисельну перевагу вирівнювали хоробрість, завзяття, а головно розпука оборонців. Незабаром загорілося кілька хат на окраїнах города, і серед огню йшла боротьба далі. Родійці підприняли кілька протинаступів, та всі вони були безуспішні. Мартіненго рішився тоді на скору руку укріпити ряд домів, які стояли напроти зайнятих уже стін, а сераскир прийнявся штурмувати цю другу лінію. Він велів у першу чергу станути яничарам і післав за піддержкою до Ахмеда-паші. Настала передишка, яка затягнулася до восьмої години вечора.
Вкінці рушили яничари вперед, а водночас великий комтур на чолі лицарства та кнехтів Гартберга вдарив на них якраз у вільному просторі між обома лініями. Закітлувалося у тісноті, та перевага була тут рішучо на боці зазброєного лицарства. Першу лаву яничарів розбили відразу, і сераскир не посилав уже другої на підмогу. Натомість велів стріляти із самопалів, і на надбігаюче лицарство грянули дві погубні сальви. Наче довбнею вдарені, спинилися лицарі хреста і відступили, а червоні плащі побитих встелили землю...
І саме у цей час на місце бою прибула Геро. Чіпляючися її одягу, бігли за нею діти, та вона не гляділа на них. Якийсь дивний неспокій огортав її. Довкола неї кипіло, мов у казані. Лицарі перемовлялися зі собою, сотники збирали і гуртували кнехтів, челядь відносила ранених у город, усувала побитих або заводила бійку про здерту з трупа аграфу, самоцвітний ґудзик, ручку меча чи кинджал. Старці, жінки, діти тащили на плечах землю й каміння, щоб виповнити пороблені виломи і прірви, глухий бас гармат із замку Беджме й італійської стіни глушив хвилями всі гомони, а вогонь пожежі купав увесь цей хаос у морі кривавого зарева.
 — Георгі! Георгі! Де ти? — гукала Геро, та голос її губився у гаморі, наче дзвеніння комашки серед бурі.
Дика тривога здавила її серце, вона бігом подалася туди, де з горючих крівель летіли на вулицю перепалені лати та розжарені дахівки та де, наче чорти, увихалася челядь, що збирала ранених і трупів. Дещо далі темна лава яничарів набивала мушкети, і лунали оклики «Аллах! Аллах!» — мов крякання круків...
І ось наткнулася на кількох кнехтів, які несли у червоному плащі трупа. Далеко взад відкинена молодеча голова з великою дірою в чолі — він!..
У цю мить чиясь рука обняла її, наче кістлява рука смерти.
 — Казав... не слухала ти... тепер бачиш... кинув тебе… ходи, остав його, я спасу тебе і твоїх!	
З усіх сил відштовхнула від себе напасника, і він з усього розмаху упав під стіну горючої хати.
 — Покинув він мене, та я не кину його! Це твій проклін, батьку, вбив його, та він упаде назад на твою прокляту голову. Тоді згадай мене!
Мимохіть спинилися носії й поклали трупа на землі. З острахом подалися діти перед скривавленою постаттю, яка щойно недавно голубила їх і цілувала, як тато, добрий, солодкий та такий дуже-дуже сильний! Це ж було найвище єство на світі, куди більше Бога, якого вони, прецінь, ніколи ще не бачили, і ось лежала ця постать тепер перед ними саме так, як ці тисячі трупів на заборолі, що їх бачили зрання...
 — Мамо? Мамо, де тато?
Та Геро не відповідала. Вона клякла біля трупа і підняла обережно скривавлену голову. Куля зі самопалу поторощила череп і застрягла в мізку. Довго вдивлялася Геро у кам’яне лице мерця, а водночас кам’яніли і її риси. Хвилинку здавалося, що вона розплачеться, коли губи її спочили на ледяних устах коханця, та ні! Ні одна сльозина не показалася в її очах! Вона зірвала з нього червоний плащ і побачила, що закостенілі пальці все ще стискають ручку меча. Припала до цій руки і, цілуючи її, стала добувати меч із застиснених пальців...
Між тим завважив її комтур Вальднер, який саме збирав розбите лицарство до останнього наступу. Він прибіг до неї і говорив щось, прохав відійти, лицарі теж мимохіть відчули увесь безмір її болю, коли побачили красу її і її діточок. Не один з лицарів, які щойно бачили тисячі смертей у найжахливіших видах, почув у горлі тиск болю, а то й заслонив очі рукою й відвернувся. Та втім сталося щось, чого не надіявся ніхто. Мармурова статуя поволі ожила, бліде лице налилося кров’ю, спалахнули очі.
 — Ви плачете, слабодухи, здохляки, труси? Ви спасаєте себе, коли кращі за вас гинуть, як ось цей. Сором вам, погані! Ворог за хвилю опоганить усі ваші святощі, впаде високе місто ордену, одначе я не побачу цього упадку і збережу від ганьби мої скарби! Город, який не захистив героя, не збереже й нас!
Похилилася й одною рукою підняла із землі двоє діточок, поцілувала їх, назначила рукою хрест на їх чолах, а там... блискавичним рухом добула з-за пояса кинджал, пробила груди обоїм і кинула в горючий дім з окликом:
 — Не осоромить вас ворог ні живими, ні мертвими, глядім, щоб не осоромив і нас!
 Закинула на ліве плече червоний плащ Гартберга і з мечем у правій руці кинулася на лаву яничарів. Мов загіпнотизовані, рвучким потоком хлинули за нею лицарі, а там і все, що жило. Грянула сальва, та ніхто не оглядався на упавших. Даром накликували маршал і великий магістер озвіріле лицарство.
 Геро наскочила зразу на сотника, який мимохіть подався, пізнавши під лицарським плащем жінку. Але гострий меч розсік йому голову з одного удару. Безумна жінка вдарила тоді на саму лаву і кількома ударами прорвала її. Меч двоївся, троївся в її руках, турки падали довкола, вкінці дикий вереск «Делі, Делі!» залунає між ними, і вся сотня кинулася втікати.
Щойно тоді доскочили лицарі до ошалілої жінки і зі страшним розгоном вдарили на оторопілих яничарів. Через хвилю кипіла рукопашна на стіні, а там і перелилася на той бік. Яничари стали відступати і тіснили цих, що були за ними. Наче янгол смерти, бігла Геро перед військом, доки в певній хвилі не захиталася, поцілена стрілою в груди. Її піддержали найближчі, та меч випав із обезсилених рук, уста збіліли...
 — Родійська діва впала! — гукнув у цю мить комтур. — А нам переказала пімсту!
 — Пімсту, пімсту! — ревіла юрба й обвалом перла за ворогом.
Одна тільки людина остала холодною у цій пожежі сердець і умів — це Василь. Відтручений дочкою, він з глухим прокльоном піднявся із землі і, почісуючи тім’я, глядів на дію, яка вся розігралася на його очах. Скажена злість охопила зразу його згіркніле серце, та коли побачив, як трупи дітей проклятого адзиміта полетіли в огонь, злість щезла.
 — Господй Боже! — зітхнув. — Миколо-Чудотворче, що зробили ви з моєї Геро? Вона божевільна, скажена!
«Тікати б! — майнула гадка. — Вона мене вб’є, якщо вернеться».
Згодом побачив, як Геро згинула, одначе нагла розв’язка його життєвої драми не заспокоїла його. Щойно кинула ним до землі його дочка, зараз із хаосу життя повставав велетень, який могутньою, непереможною силою викидав його зі свого круга...
«Йди геть! Тут немає місця для тебе! Те, за чим ти сюди приїхав, пропало. Цього, що ти міг і повинен був зробити, ти не вчинив...» 
«Діти! Іменно діти!» — заскавуліла душа.
 — Ах, це вона порізала їх, клята, не я! — бурмотів, — Якщо б була передала їх мені... та ба! Вона воліла смерть, ніж тихе кубло у дозвіллі...
Враз засвітилися очі старому. Привиди канули в забуття.
«...Гріш! Оливник, винниця, барка, і то не рибацька, а купецька... ох, усе те моє! Я ж батько!»
І, не дивлячись, як скінчиться боротьба родійців з турками над трупами його дочки, зятя й онуків, старий попід стіни наглухо позамиканих домів попрямував у кватиру Гартберга.
Ні живої душі не стрітив на вулиці. Біля самої хати розминувся зі слугою, яка у супроводі раненого кнехта, ридаючи, спішила до Амрозійської брами. Двері стояли отвором. Він увійшов туди хильцем і став підслухувати. Та в хаті було мертво і глухо, тільки звіддалі доходив гамір ратників, які вечеряли біля брами Побідників. Викресав вогню, найшов каганець на примурку біля воріт і швидко вийшов на сходи у кімнату дочки. Довгі тіни предметів падали на долівку, на столі стояла ще вечеря, зладжена для полковника, ще тепла й запашна. Василь широко усміхнувся і кинувся до відомих собі скринь. Одна була отверта, та в ній були тільки одяги, шовки, златоглав, парча, оксамити. Друга була зачинена, одначе старий угледів на стіні келеп і швидко відбив замок. Аж ахнув, коли глянув усередину. Шкіряні мішочки з монетами, дві коробки з прикрасами та всяка срібна утвар полонили його зір. Прожогом збіг надо лину, де біля вогнища в пекарні лежало всяке господарське знадіб’я, взяв чималий мішок і вернув до скринь. Вистелив мішок штукою парчі стійности на п’ятсот динарів і без розбору поскидав туди зміст другої скриньки. Далі видобув ще з-за пазухи калитку зі своїми цекінами, кинув у мішок і оглянувся. Зір його впав на срібну тарілку з м’ясивом та овочами й на жбан з вином. Овочі викинув на долівку, м’ясо на стіл, надпив із жбана, решту вилив у порожню скриню, а жбан і тарілки сховав у мішок. Вино додало йому нових сил. Закинув мішок на плечі і, піддержуючи його однією рукою, другою набрав за пазуху хліба, а там ухопив ще кусень м’яса і, жуючи по дорозі, поплівся долі сходами.
Глуха мовчанка й пітьма панували в північній та західній окраїні города. Старий, постогнуючи, йшов до пристани, та ніхто не спинював його по дорозі. Дійшов спокійно до набережної, де побачив рибалок, які сідали в човни, щоб виловлювати з води турецькі трупи. У їх гурті дійшов аж до відомого містечка біля портової тами. Отут сміло вскочив у воду і, похилившися, пішов здовж берега. Вода сягала йому до
Пояса, бо був прилив, і старому важко було посуватися вперед. Він сопів, кректав, але йшов далі, доки до добився до своєї дучки. Отут гойдався легкий човен, на якому привіз був Гартберга з Хальке.
По хвилі човен вихилився із дучки і прямував повз берега в сторону Лінду. Було темно, одначе хвилі давали легкий фосфоричний блеск, а старий жваво робив веслами. Прилив ще не скінчився, і треба було вважати, щоб хвиля не кинула судна на беріг. Старий обливався потом, але працював з усіх сил.
Аж ось почався відлив, і хвиля сама несла барку на отверте море. Досвідний моряк знав, що вистане тільки час до часу ударити веслами, а там самою кермою можна було пригнати судно до пристани. Сів біля керми і пустив волю гадкам, які роєм насіли старечий ум. За ним на темному небі, ніби одверта рана, червоніла луна, та вона пригасала звільна.
Що значила ця луна? Це не якась там облога якогось там города — це ціле життя, все минуле, ввесь зміст цього, чим жило досі його серце. І все те, все те згоріло, тільки червона луна лягла на все небо; Люта кара всемогучого Бога на латинів і відступників довго давала на себе ждати, але коли впала на їх голови, не лишиться після них нікого, хто розказав би про їх загибіль, хіба він один... праведник!
Старий перехрестився, зір його спинився на бокатому мішку зі скарбом. Йому, правовірному, побожному праведникові, дісталася й нагорода...
Нагло скрикнув... Йому видалося, що на носі барки сидить Геро, уткана з ніжного морського опару, а з-поза неї підіймається виразисте грізне лице полковника...
 — Во ім’я Отця і Сина! — перехрестився вдруге рибалка, і мара щезла.
Відкіля вона взялася? Він же ж не душогуб, не зрадник! Він зрадив раз латинів, а раз зрадника жида, тож в обох разах добув собі тільки заслугу... Він бажав рятувати Геро та її діточок, одначе вона сама повбивала їх і себе! Ні в чому не винен він, і совість його чиста. А за це — слава тобі, Господи!
Зітхнув набожно й узявся за весло. На небі погасла вже луна зовсім, тільки легкий хлюпіт хвиль перервав тишу. Направо бовванів масив острова, а далеко перед ним, дещо направо, світильце. Це світляний знак для турецьких галер у Лінді. Барка плила просто на південь і мала так плисти ще дві години, поки керманич скермує її на це світильце. Мірово вдаряли весла об воду, за човном значилася рівненька смуга, яка легко фосфоризувала у пітьмі. Та ось... у переливах хвилі замерехтіли голівки діточок — одна ясна, мов льон, друга темна, як безмісячна ніч у Архіпелагу. Та цим разом старий не хрестився...
На грудях дітей криваві плями, їх личка скривлені смертельним жахом — вони мертві! Чому? За віщо? І ось десь із давно забутої закутини старечої душі виповзла гадка: «Бідна мати не мала кому лишити діток!»
Ох, так ось чому ввижаються йому діти, ось чому мати побила їх! Бо чи він не продав би був їх першому стрічному торгівцеві невільників? Без сумніву, так! Це ж адзиміти, латини, як і їх батько!
Весла випали з рук старця. Геро була б жила при ньому, якщо б він був увійшов у її життя, як віднайдений її батько та дідо її дітей. На його зів’ялих грудях була б виплакала ввесь біль після смерти Георгія, і зараз сиділо б їх у човні четверо... Якщо так не є, то це його вина, старого засліпленого гаріки! Ось чому із хвиль виступає знову бліда мара і сідає на мішку... А може, вони всі там за мішком?.. Горе!
З ломотом упав старий на коліна і, дрижачи всім тілом, став зразу молитися, опісля, добув зі скриньки під чердаком жбан вина і пив, пив довго, доки не показалося дно. Тоді отрясся і враз замітив, що мари щезли знову. Любо тепло розлилося по старечих членах, ліньки стали звільна заколихувати його до сну, заплющилися очі...
Не бачив він, як від далекого світельця у Лінді відділилося друге, ще менше, яке поплило по хвилях моря і підходило щораз то ближче до нього. Ось чути вже шум довженних весел, видко, високий чердак, а над хвилями почувається голос наставника:	
 — Бір, ікі, єч! Раз, два, три! 
Аж ось вартовий на носі галери закричав грімко. У човні зірвався рибалка, та в цю мить, поки ще прочуняв Василь, дзьоб галери з усього розмаху вдарив об крихку барку. Тихий тріск та хрупіт — і човна якби не було...
 — Кісмет! — сказав вартовий про себе і зголосив надходячому старшині.
 — Ми переїхали якогось балікджі. Він спав!
 — Аллах інгаль! — закляв старшина.
На обрії став сходити місяць...
