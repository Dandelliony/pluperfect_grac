ШКОЛЯР ІЗ МЕМФІСУ
Нарис із XIV в. п. Хр.
І
СТЕЖКА ПРЕМУДРОСТИ
 — 	«Поклін тобі, Нілу, о ти, таємничий, що добуваєш на світ усе укрите! О ти, що єси небесною стежкою у свойому приході, — поклін тобі!..»
Сонним, скрипливим голосом диктував учитель текст стародавнього гімну, а тридцять пер шкрябало до такту по жовтявій верхні папірусових карток. Учитель, сороккількалітній, передчасно постарілий муж, сидів, підкупивши худі ноги на брудній подушці, та відчитував текст зі звитка, який пересувався звільна між вправними пальцями.
Сірі тіни лягали на висках гладко оголеної голови учителя. Зате на лиці видніли цеглясті цятки, які зовсім не годилися з безчисленними брижками та глибокими складками пергаміново-сухої шкіри. Прижмурені, опухлі очі п’яниці ліниво пробігали рядки письма, а беззубі уста з трудом та видимою неохотою цідили слова тексту.
 — 	«Ти, що поливаєш водою сотворені богом сонця ниви на ге, щоби прокормити усе живуче, ти один напоюєш усю землю!..»
Між одним і другим словом минали довгі хвилі, а після кождого рядка голова опадала на засалений, брудно-білої краски гбош, наче до сну збирався учитель, і за кождим рядком у зборищі школярів повставав шелест. Зразу був він такий, як звеніння великих синіх мух, що залюбки сідають на старців, небіжчиків та на недужі трахомою очі. Опісля кріпшав значно і прибирав усі ціхи шкільного гамору, які являються тільки в зборі молодяків, томлених шкільною нудьгою. Деякі балакали про річі, які перебалакали уже сотню разів, чругі починали сварку про все та ніщо, інші частували себе взаїмно стусанами або скоботали себе принесеними вітками лотоса. Вкінці, коли з поблизького святого саду прилітав виск малп, що ласували фіги на сикоморах та смоквицях, з-поміж школярів почувалися вмить наслідування та свист глиняних свиставок. Такі свиставки вироблював із глини дуже справно Пегенука, дверник шкільного інтернату, а мали вони сю прикмету, що їх пронизливий голос дразнив незвичайно малпи. Вони підіймали нечуваний вереск та крик як тільки зачули свист. Ані сопілки з дерева, ані папірусові трубки не давали таких наслідків, тому між хлопцями Оакабу учителя середнього курсу при храмі Птага біля Мемфісу, не було ні одного, хто не мав би такої свиставки. За збанятко дактилевого вина, крадьки винесене з хати або вкрадене з приносів біля жертівників, можна було таке добро набути у дверника. Бувало, що роздратовані малпи покидали дерева і спиналися на стіну, яка відділяла городи від колонади, де відбувалася наука, а тоді учитель опинювався посеред двох громад верескливих та підскакуючих чортенят.
Але свиставки мали ще одну погану прикмету, а саме, що будили завсіди з просоння старого Оакабу. Він тоді відрухово хапав одною рукою за різку, а другою за збанок із пивом — і горе школяреві, якого найшов не на місці погляд каправих очей. Коли все було в порядку, Оакабу потягав зі збанка, а там і кінчив диктат: «О ти, що у свойому приході єси небесною стежкою, — поклін тобі!..»
І знову бігали тростинові пера по зле гладженому саїтському папері, нагі спини розбавлених хлопців гнулися, наче при переході статуї божка Тота, давця мудрости та письменности, — а душі тонули у сонній нуді...
Щораз то частіше засипляв Оакабу на своїй подушці, щораз то частіше намість криків та свисту почувалася зівота. Невиносима спека давила груди хлопців, а піт струями лився з нагих, наче бронза, лискучих тіл. Посередині діоритової колонади був вправді чималий водозбір, обсаджений лотосом, але вода в ньому була тепла... Все-таки із задніх рядів школярів вийшов, може, шістнадцять літній хлопець у короткому стені і, скинувши зі себе сю легку фартушину, скочив у воду. Вмить позривалися всі товариші з місць і пішли за приміром товариша. Навіть сі, що спали, побудилися, та якраз через те попсувалося все. Тридцять підростків у купелі — се наче торг на Анхті. Зчинився крик, гамір, метушня; вереск та регіт знудженої дітвори, яка найшла собі так любу усякій дитині забаву, приглушили страх перед різкою старого учителя навіть у тих, що її боявся.
А гамір, який зчинили хлопці, був куди більший від криків малп за стіною... Учитель збудився. Довго глядів на пусті рогіжки, на яких звичайно сиділи школярі, і не находив їх. 1 вже мимохіть сягала ліва рука за збанком, коли новий вибух сміху заставив старого звернути голову направо. Він вмить з’ясував собі, що хлопці не пішли додому, тільки покинули науку задля купелі. Гнів та безмежне обурення наповнили
грудь мужа науки. Він з незвичайною силою вхопив різку, яка дожала праворуч «просвітителя», рішений покарати примірно нечуваннй злочин. Саме тоді хлопець, що перший ускочив був у водозбір, перекинув собі через голову двох малих ростом товаришів, які за те обмазували його від стіп до голови намулом, випорпаним десь із-під обмуровання. Намул був товстий, масткий і добре прилягав до шкіри.
 — 	Мурин! — кричали хлопці, і серед реготу та хлюпання збмивав себе рослий молодяк водою.
Нагло верескливий, пронизливий, наче звук глиняної свиставки, голос учителя заставив збиточників задеревіти на місці. Такий рявкіт означував найвищий ступінь озлоблення, і мимохіть почув не один, що тепла купіль водозбору холодніша від теплого місця на рогожі під стовпами.
 — 	Поганці, шакали, сини і внуки шакалів! Вонючі удуди, щурі, прокляте кодло ріксів, паршиві нащадки тебрів, фініків їй якої іншої галайстри! Де ви? Га, видко, що ви нечисті свині, го й у грязюку лізти мусіте, бо се радість ваших членів, розкіш вашого серця. Сюди, шолудиві собаки, нехай погляну, з якої шкіри пороблені ваші рабські спини!..
Миттю найшлися школярі на місцях, зав’язуючи стени, хто їх мав. Останнім вийшов із води «мурин», який мусів змити зі себе останки намулу, і на ньому окошилося все.
 — 	Ох ти, гниляку, ти, впертий гіпопотаме, ти...
Старий не скінчив, бо нагло кров збурилася в ньому при виді спокійного і дещо повільного в рухах хлопця. Він скочив на своїх худих, кривих ніжках, вхопив за шию хлопця довгими, як у кістяка, сухими руками і повалив його на землю.
Хлопець не опирався. Він був вихованком храму, його родичі — мужики — не могли заступитися за нього, він був, так сказати б, рабом «святих отців». Тож хоч один рух жилавих рамен був би кинув старим Оакабу у водозбір, він позволив собою кинути об землю, і почалася кара. Учитель бив його різкою куди попало, скакав по ньому п’ятами, бив п’ястуком, ліктями, колінами, доки не втомився сам. Тоді упав на подушку, щоб відпочити.
 — 	Лежи, собако, доки не скажу тобі, як страшно зобидив ти се святе місце знання, божеську криницю премудрости Гота, стежку, яка веде просто перед престіл Амона-Ра, а вже в сьому життю веде до приємностей стану писарів. Лежи, гієно, жди!
Та не довелося учителеві повторити свойого виступу, вході показався Пегенука з величезним кошем, а за ним двигав служебник чималий глиняний глек. Пегенука похилився до стіп учителя:
 — Позволь, о ясуючий писання учителю, принести тобі та твоїм ученикам поживу для тіла. Людина не живе тільки безсмертним словом, але і хлібом та пивом свойого дому. Перед храмом ждуть матері на діти, а й я приношу їжу питомцям святих отців.
Учитель був зразу невмолимий, і не багато бракувало, а був би заборонив роздати їжу між хлопців. Та ось одна із матерей мимохіть найшла дорогу до серця учителя. Знічев’я запищали курята, які вона принесла, очевидно, в дарунок учителеві, і на лиці старого вмить зайшла незвичайна зміна. Грізно стягнені брижки вигладилися, уста зложилися до усміху, рука випустила різку і погладила кілька разів запале черево Оакабу.
 — Впусти матерів до дітей, невільнику! — сказав ласкаво. Вмить усе подвір’я зароїлося від пестрих калязірів жінок. Чвалом побігли діти їм настрічу. Обійми, поцілунки, пестощі наповнили радощами сонне подвір’я, і скільки, матерей та синів, стільки говорів почувалося у загальному хорі. Усяка, бач, мала для свого пестунчика осібне ім’я та говір ще з часу, коли-то він, завиненнй у хустку, подорожував на хребті матусі та годувався нектаром із її грудей...
Багатші, знатніші жінки не прибували самі. Стара няня або раб, який мав обов’язок наглядати за дитиною, приносив йому їжу та вісти з дому родичів за весь день.
Тим часом до Оакабу підійшла Хунзіт, жінка наймолодшого писаря, який служив у номарха Менфі, і поклонилася до землі.
 — Я прийшла, о просвітителю, до твоїх очей, щоби вони ласкаво спочили на мойому Амені. Нехай Тот створить перед тобою, о святий пророче, найтайніші жерела своїх мудрощів, нехай Гор, який завтра побідить ясним лучем злобного Тіфона, усміхнеться тобі першим, найкращим усміхом. Нехай Гатора дасть тобі потіху із твоїх діточок, як мені дає в мойому Амені! А що завтра у всьому Кемі велике свято Ізиди та Гора, то й я погадала собі, що, попри мудрощі, легка та поживна страва пособить перетомленому мужеві науки. Тому й осмілилася принести тобі, о святий, куряток найкращих, найніжніших, найбільше чубатеньких, які мала. Прийми, не горди скромним даром убогости. Якби мій пан був великим писарем дому золота Його Святости, то я принесла би тобі половину скарбниці в Тебах у незабудь про мойого Амені.
Се сказавши, поклала до ніг учителя тростиновий кошичок із курятами.
 — Благословенство Тэта та Гатори на тебе, твойого пана та твойого Амені! — відповів повагом Оакабу. — Великий
мудрець Птахготеп каже: «Якщо ти розумний, то виховуй свойого сина у любові до божества, у пошані до учителя». І як бачитиме твій Амені се пошанування у вас, то й він стане людиною, яка, певно, одержить колись нагороду з високих, святих рук фараона, що жне вічно. Бо чи є що краще піднесліше, корисніше, як звання писаря? Тому каже Птахготеп: «Коли знаєш письмо, то се тобі вийде на добро. Тому дбай, щоби братися до нього з розкішшю та любов’ю. Вже один день у школі принесе тобі користь і буде кам’яною підвалиною вічности!»
Се сказавши, узяв кошик і передав його Пегенукові з приказом занести домів.
 — 	Нехай Мері нагодує їх, а вночі перед сном заріже на завтра!
Пегенука послухав і, узявши кошик, вийшов. Виходячи, кинув оком у сторону, де біля стовпа стояв покараний недавно молодяк із глиняною мисчиною в руці. При сьому підняв кошик угору, неначе бажав його показати хлопцеві, а сей справді звернув увагу на дверника і кивнув незначно головою.
Як тільки матері та слуги покинули подвір’я, Оакабу наче ожив. Він ухопив швидким рухом доволі великий порожній кіш і пустився між ученнків, що обідали, а саме між тих, що одержували їду з хати. Оттут лежали в’язки свіжої цибулі, часнику, найріжнородніше печиво з пшеничної муки, смажена риба, печені курята, всякі ласощі й овочі. Кожда мати приносила або посилала свойому синові, що тільки було найкращого в хаті; за обідом дармо розглядався батько, чи не принесе його достойна «неб-т-ур-па» лакіток, які він купив був рано на торзі. Ні він, ні вона не знали, що саме під сю пору курятко чи тістечко мандрувало у кошик учителя, а рівночасно почувався поважний його голос у поуці:
 — 	Горе дитині, якої родичі не знають, чого саме потреба її членам, що їм шкодить. Глянь! Ось діти простаків на пасовищі. Вони клякають і ссуть тепле молоко з дійок, кажучи: «Усе вип’ю, бо се подобається мойому серцю!» Вечором не дочислиться писар власника коров не одної мірки звичайного подою і батько дитини дістане буки. Оттак і ви бігаєте і з’їдаєте се, що не для вас призначили боги Кему. Зерна лотоса, молоді гони папірусу, фіги, коржі, молоко, легке пиво — ось що послужить вашому серцю краще всіх присмаків. Вечором,
єсть там далеко в Аменті — країні мерців, спитають ваших батьків: «Чим годували ви синів своїх бедер? Чому псували ви х забороненою їжею?» І терезка з серцем покійника піде значно вдолину на вазі Анубіса.
Се кажучи, схилився Оакабу і, вхопивши здоровий кусень печеної гуски з рук Небті, сина достойного будівника-архітекта Мемфісу Горсутена, кинув добуте у кіш.	
Спалахнув Небті, високий, худий молодяк. із сірим і нездоровим відтінком на лиці, але не сказав нічого. Він знав, що всякий спротив не віднесе успіху, тільки затроїть йому назавсіди побут у школі. Навіть родичі не мали сили перешкодити визискові. Школи були в руках духовного стану а без школи не було для нікого будуччини в царстві вічно жиючого фараона...	
Все-таки злість обхопила хлопця полуменем. Його руки дрожали, мов у пропасниці, зуби скреготали, борода тряслася, в очах склилися сльози. Здавалося, ось-ось і кинеться на проклятого старцуна, що, облизуючись, посягав саме за в’язкою спілих дактилів, які ласував син писаря «дому печива» мемфійського номарха. Та ось почув на плечі легкий дотик. Оглянувся і побачив товариша, який щойно дістав буки від учителя:
 — Чого тобі, Мена? Іди собі! Я... я вб’ю сю злодійську тварюку...
 — Тсс! Не вб’єш його і не посваришся з ним, бо в ніякому разі не виграєш. Але ось що каже леопард, коли його проженуть пастухи з краю Куш. Він каже: «Пожди! Я верну удруге...» Ось бачиш? І без тебе обійдеться!
Молодші з-поміж питомців храму далеко не були ситі з кислої юшки та коржів, які приніс їм був Пегенука? Тож, наче шакали за здихаючим буйволом, слідкували два з них за учителем і справно викрадали що краще з-поза його плечей. З рук до рук бігли ласощі, деякі вертали навіть до рук власників, інші щезали між голодними питомцями храму, інше викидали кляті збиточники через стіну у святий город. Аж скінчив Оакабу свій обхід, глянув на жниво і... о, мало не пустив з рук майже порожнього коша. Поглядом льва, який на прив’язи кривавими очима водить по зборищі ворогів, обкинув хлопців, але стрійні ряди учеників не ворухнулися з місця. Всі кісточки давно були вже за муром або у водозборі. І погляд учителя повернувся на стіну. А там сидів саме песиголовець та потішно кривився на Оакабу, махаючи в’язкою цибулі...
Старий був крайньо озлоблений, бачив, одначе, що без помочі Пегенуки не дасть собі ради з хлопцями. - Звичайно, бач, Пегенука носив кіш, а учитель вибирав усе, що бажав присвоїти собі з припасів своїх учеників. Сьогодні його не було, і ось що придумали збиточники. А ще й малпи...
Вхопив із завзяттям збанок із пивом і підняв до уст, та в сю мить пустив його на землю. Темно-бурий плин розлився довкола, а добра пригорща великих чорних тарганів стала розповзатися на всі боки...
З руками, піднесеними догори, з витріщеними очима, стояв Оакабу, як стовп. Мертвецьки мовчали ученики, стривожені його виглядом. Тільки Мена, старший питомець храму, штовхнув Небті в бік, і легкий усміх завитав на лиця обох. Тяжко та ліниво йшла наука після обіду. Спека була велика, а хлопці думали-мріли про свято та домашні гаразди, і на умі не були їм обчислення поверхні геометричних фігур... Оакабу бив різкою невмілих «писарів дому книг», сварив, повчав, аж захрип і втомився. Тоді кинув різку і сказав:
 — Поганці! Сказав мудрець, що уха лінивого є на його спині, та, видко, й сі уха повривав вам уже давно ваш опікун Сет, щоби ви не чули слів мудрости Тота. І ви вже не почуєте їх ніколи й останете темні та гидкі, наче столітня живиця у іереві товстопузого торговця ослами у Танісі... Ану! Напиліть іще висказ мудрого князя Птахготепа, про який я сьогодні зам говорив, і йдіть домів! Нехай свята пройдуть вам так, як заслужили ви собі перед безсмертними, перед родичами та иною, бідним, що намість скарабея находжу в вашій груди тільки його кульочку... Мена, перекажи слова!
Похилилися хлопці над папірусами, а чистий альтовий голос Мени диктував: «Дурень є впертий і не довершує нічого. Зін уважає знання незнанням, чесноту пороком, і тому все того життя — мов та смерть!»
Голос труб із найвищого пілону храму звістив прихід свята гомоном озвався у серцях молоді куди краще материного співу. Се ж були здебільша діти...
Нестримним потоком попливли всі до виходу, навіть оком те кинувши на учителя. Так само і старші питомці храму побігли на пілон узяти участь у вечірньому хорі.
Оакабу остав сам. З важким зітханням узяв свій кіш, щоби занести його домів, та ось побачив у ньому чвертку папірусу. Оакабу є впертий і не довершує нічого. Він уважає знання соровою, чесноту — вкрадене курятко, і тому є його життя стражданням учеників».
Ось що написали хлопці за диктатом Мени.
II
НАЙТАКЕР
Свято віднайдення тіла Озіріса сином Гором та Ізидою побіда над Сетом-Тіфоном — дорічне свято побіди життя над смертю, зелені над червінню, Нілу над пустинею — займало уми. Урочисті богослужіння відправлялися день у день. Вечорами збиралися по хатах усі, що не були приневолені працювати в полі, і веселі пири приневолювали забувати ВСІХ про непривітну пору року. Щоднини ОКЛИЧНИКИ звіщали юрбам висоту, до якої відбули вже хвилі святої ріки, а хори шкіл та храмів славили благодать божества співом завітного гімну. Одні тільки мужики не спочивали. Вони палили висохлу солому на торішніх полях, направляли черпаки, відра, заступи, рала та віялки, ладили зерно на засіви, а писарі записували кожду мірку, кождий кусень дерева чи клаптик шкіри. Деякі записували, щоправда, й таке, чого ніхто нікому не давав ані ніхто від нікого не брав, та зате посвідку відбору видко було на жінках та дітях писарів. Велике, бач, значіння має письменність, не одну тайну скривають коробки писарів, в яких є стільки актів, списів, посвідок, що між ними губиться совість. Совість? При чому ж вона? Невичерпане є багатство Кему та вічно жиючого фараона; кухлик води, який вип’є з Нілу дитина мудрости, не перепинить повени...
Мена та його товариші дістали на свято нові стени та хустки на голови, одначе так дрантиві, що навіть Пегенука за свої свиставки доробився кращих. Зате Мері, дочка Оакабу, появилася над рікою вечором у новому чорно-жовтому калязірі, який відслонював чомусь-то праву ногу аж до коліна та ліву грудь. Мов молода пшениця, зеленіла тонка хустина на її кучерявому волоссю, а такої самої краски панчішки закривали стопи.
Спека дня проминала звільна, благодатний північний вітер порушав та морщив поверхню підбувшої уже ріки. У пристани відв’язували рибаки човни, а лодкарі з гамором та криком розпинали вітрила на суднах та сплавах, які мали плисти горі рікою. На шляху, що вів у Таніс, показався відділ піхоти та боєвих возів, який спішив на місце збірки, звідкіля мав іти у далекий край Ретенну. Жінки й діти жовнірів провожали військо, а юрба, що' святкувала, приглядалася їх походові та слухала ридання так само байдужно, як збирачі податку приглядаються рабам у топчаку та слухають стогону катованих мужиків. Дарма! Божеські династії Кему усталили світові лад. Як біля плодородно! долини горить огнем проклята богами пустиня, так біля гаразду чаїться горе, біля розкоші — злидні, біля цвіту здоровля — гнила пропасниця. Не кождий бик є Гапісом, не кождий жук — скарабеєм. О Птаху, премудрий сотворителю! Чому воно так?
На крівлі колонади, яка окружала храм Птаха, сидів Мена, заховавшися між нависле галуззя сикомори. Відсіля приглядався, як на пілоні збиралися товариші до вечірнього хору, і всякі гадки шибали йому крізь голову. Саме сьогодні бачив він не одно, що заставило призадуматися над багато дечим у життю. Ранком відбувався іспит його товариша Небті, його батько не бажав, щоби син учився дальше у школі храму Птаха і заявив, що наміряє післати його до тебанської військової школи. Оакабу велів Мені підготовити сина достойника з декількох питань, на які Небті відповів влучно і гарно перед святим пророком Птаха Дуауф-се-хнумі. Батько не тямився од радощів та засипав дарунками жреця — учителя і храм, а тут заслуга була не їх...
«Невже ж пророк не знає нічого про шкільні штучки Оакабу? Невже ж Птах може стерпіти таке у своїм храмі? Невже вічно жиючий фараон Дутмес не знає про ридання матерей, жінок, дітей своїх вояків?.. Ба, видко, Сет теж бог, а вуж Апофі у нічому не уступає бикові Галі...»
Чи ж дивно, що Мена украв із приносів достойного Горсугена ціле печене ягня, кіш усякого печива та два збанки дактилевого вина і заніс усе те родичам? Тричі бігав він туди й назад і бачив, яку велику радість справив своїм «старим» украденим добром. І дивно! Ні пророк, ні бог не знали про се — ба, навпаки, Оакабу хвалив і його перед жрецями, а після обіду дав йому цілу в’язку дактилів за працю з Небті. Поніс Мена й сі дактилі родичам, та коли прийшов до хати, побачив обоє мертвецьки п’яними на долівці. Нез’їджене та невипите добро зозікрали сусіди, а його брати та сестричка плакали з голоду. Віддав їм дактилі, попестив сестричку і пішов назад у школу. По дорозі стрітив Небті, який їхав у товаристві невільників над ріку на спижем та золотом кованому возі. Глуха лють обхопила його зразу, та ось біля каналу, що лучив Ніл із водозбором школи та городами храму, побачив вичепурену Мері.
 — Мена! — заговорила до нього. — Чому ти не здаєш іспиту та не йдеш у школу лікарів? Я помогла би тобі чимало, і там і тобі придасться «бент мерут» — «пальма любощів» на всі дні твої.
Не раз уже зачіпала його гарна та палка дівчина і не раз ворушила у ньому гадки й почування, які були основою Щорічної оргії створіння у храмі Птаха під час перу — пори засіву. Одначе якийсь жах перед пізнанням тайни сеї основи за проводом знаючої дочки храму відпихав його від неї. Він чомусь-то ненавидів сеї гладкої, як танечниця, розпусної дівчини і тому відповів:
 — 	Я вибираюся в Он, у школу жреців.
 — 	То ти дурень, Мено! Раз тому, що не знаєш, яка ціна тобі самому та що з тебе може бути, а по-друге, тому, що не догадуєшся навіть, скільки майна є у моїх скринях, а скільки солодощів у моїх бедрах. Послухай голосу Птаха, який
щороку обзивається у сотворіннях, а певно прийдеш до мене. До перу ще далеко. Маєш час.	
 — Ба, не хочу я шукати розкоші на шляху, на якому найшла ти свої багатства! — закпив Мена. — Се шлях втертий, і не один уже по ньому...
 — Тим краще, дурнику! На такому шляху і не спотикнешся.	
Зареготалася й побігла, а Мена вернув у колонаду школи. Злість та неохота до всіх та всього заволоділи неподільно його душею, і тому саме втік був із пілону на крівлю колонади. «Найдуть мене, то скажу, що заболів шлунок, а не найдуть, так піду в пустиню!» — сказав собі і причаївся осторонь усіх а сам-один зі своїми невідрадними гадками.	
На пустині, там, де серед палених сонцем пісків здіймалися необстежні піраміди, ріс невеличкий гайок дактилевих пальм. З несказанним трудом цілого життя та здоровлям, десятків чорноробів-мужиків підняв будівник йому — Горсутен воду святої ріки на значну висоту і випарував із піску пустині рай. Кущі рожі росли густо всуміш із пальмами та сикоморами довкола чималого водозбору, над яким стояли лавочки та ріс буйно синій і білий лотос. Ось тут любив Мена сидіти у вільні дні, взявши з дому «ліків душі», тобто книг, декілька учених звоїв. Рядок за рядком, думка за думкою пропливали через ум молодця й оставляли по собі плодючий шар погною майбутньої величі.
Сьогодні не мав Мена зі собою книг. Він ступав швидкою ходою перед себе, зайнятий валявою вражень, гадок, почувань та досвідів. Аж ось біля дому Оакабу зачіпив його старий Пегенука, який біля воріт перебирав фіги, щойно принесені з храму.
 — А куди-то так спішно, Мена? — спитав.
 — До садка Горсутена, спочити! Втомився співом...
 — А то чому не взяв зі собою хоч би з десяток песиголовців? Вони ж так само співали, як і ти.
Мена почервонів, як пустиня перед подувом хамсіну.
 — Ти як знаєш? — спитав, а його очі засвітили злісно.
 — Я був на пілоні і бачив, що тебе нема. Мене післали кликати тебе, та я сказав, що ти недужий і лежиш у городі над водозбором. Тепер, бач, усі нездорові. От коби швидше вода залила гнилі багна...
 — А Оакабу що на се? — перепинив раба Мена.
 — Оакабу та святий пророк не веліли тебе безпокоїти, а Дуауф-се-хнумі сказав, що читав якийсь твій збиток та що після свят відішле тебе у високу школу лікарів. На се Оакабу поклонився йому і виславляв твою мудрість та знання.
 — А чи описав і мої синяки на плечах та бедрах?
 — Ні! Старому жаль за тобою чомусь-то, але він не любить тебе...
 — О, я знаю се гаразд і знаю, чому! Ну, спасибі, Пегенука! Якщо колись буде з чого, то не забуду, що ти один не був мені ворогом.
Справді, Мена давно збагнув, чому учитель його не любить. Він, бач, давно уже забув усе те, чого нахапувався саме молодечий ум хлопця. Зі страху перед киями учителя звергалися ученики до старшого товариша про поміч, і він не відмовлявся. Більше навчив хлопців Мена принагідно, як учитель протягом цілого шкільного року. І саме тому жалував за ним Оакабу.
 — 	Я знаю, що ти, Мена, не забудеш старого, — говорив тим часом Пегенука. — Ти не багач, не жрець і не жінка. Та ось мушу і я тобі щось сказати, а ти послухай мене уважно: чи чував ти вже коли про царицю Найтакер?
 — 	Звісно, що чув. Ми ж іще училися писати, коли Оакабу цйктував нам про неї цілі сторінки, казав учитися напам’ять і писати з пам’яти.
 — 	А чи знаєш ти, Мена, що тінь красавиці саме в сю найгарячішу пору року показуєтья між людьми?
 — 	Ба, се не може бути! Вона кинулася в огонь і згоріла в ньому. Її тінь не має чого держатися і не може прибрати виду пюдини. Се казка!
 — 	Гей! Чи земля Кему се цілий світ? Чи його закони — законами всіх людей, а його боги — богами земель Куш, Пунт, Ретенну, Халдеї, Шассу, Шардана, Шакалюші? Ні! Я живу уже зорок літ дверником школи, та всяке бачив на свойому віку. Не все те правда, що показується народові, чого учаться хлопці, що пишеться у звоях папірусу. Правда життя — у таких напівмертвих обломках, як ось я, у придавлених, у рабах та мужиках. Тільки вони кажуть правду, осуджуючи життя...
 — 	Знаю й я, до чого ти гнеш, Пегенука! Багато ложі є у школі, але все те не має приложения до казки про царицю Зайтакер.
 — 	Ге-ге-ге! Доки не доїхав, не стогни! Саме до сього я й говорю. Бачиш, Мена, у нас, рабів, хлопів, ремісників та лодкарів-рибалок, є багато вищих сил, яким ми кланяємося, яких боїмося, якими радіємо, але вони, сі сили, — се не боги! Се не боги, а духи, злі та добрі, якими заселена уся земля, Сем, пустиня, ріка, піски, дерева, гори, звірі, птахи. Може бути, що боги правлять світом, та від нас до них нема шляху. Нема сили, щоби підлетіти у Нутпар — осідок їх щасливості. Боги, Мено, — се високі обеліски, а ми — бліді, облізлі хробаки, що копошаться у чорному Ніловому болоті. Ось що! До нас не видко богів з-поза безлічі злючих духів, і саме таким духом є і Найтакер. Ми віримо в неї, бо вона не одного звела уже зі світа...	
 — Звела зі світа? Як-то? — зацікавився Мена, якого стала вже нудити балачка старого.	
 — Вона мститься за заподіяну собі кривду! — шепотом відповів Пегенука. — 3 мести за украдене щастя чатує біля пірамід на прохожих молодців і зводить їх з ума. Вони чахнуть і в’януть, доки парашит не вибере гачком останків перегорілого мізку з безумного черепа. Ось що бажав я тобі сказати, Мена. Ти часто ходиш у садок Горсутена, а садок сей недалеко пірамід... 
Розпрощалися. Пружистим кроком жовніра-піхотинця ступав Мена по розпаленому сонцем поземеллі. По боках стежки лежали ріллі «шаракі», яких плодородність піддержували самі мужики черпаним намулом. Під сю хвилю були вони пусті, сухі, сірі. Товстий намул давно висох і порепався, а легкий подув північного вітру підіймав хвилями тумани чорної куряви. На окраїнах, від сторони пустині, сіра краска звільна переходила в жовту, тонкий шар піску осідав уже на висохлому намулі, між останками всохлого, торішнього бадилля...
Аж щезли й сі останні відчитки життя, останні сліди людської праці, і сухий пісок захрустів під школярськими постолами молодця. Цілоденна спека розпалила пісок так, що подих пустині обдав огнем його лице мимо північного подуву. Навіть сей син благодатних північних гір та синього моря нагрівся від спеки червоного Сета. Горді піраміди, велетній сфінкс та храм Ізиди, який подвигнув був колись великий Хуфу, купалися у червонявих блесках соняшних промінів, проціджених через дрібненький пил пустині.
Прислонивши очі рукою, розглядався Мена, чи не стрітить якого жреця або товариша, і спішив далі туди, де з-посеред жовто-червоного піску видніла зелена цятка. Між темно-синьою копулою небозводу і безнадійною пустинею вицвітала в’язка азійських смарагдів, ніби привид божеського раю. З мертвеччини піску стреміли вгору стрункі колодиці. Віяла пальм ослонювали зеленим філіграном натикані рожами та жасмином занавіси кущів. Справді, не тільки премудрий Тот, але й принадна Гатор вела гадки Горсутена, коли творив у пустині сей рай.	І
Кілька велетенських, розлогих сикомор росло осторонь, а в галуззі виправляли малпи свої потішні скоки у супроводі писку та крику. Мена знав, шо се зайві самці, яких жреці перенесли сюди зі святих огородів храму, щоб їх таким способом позбутися. З сусіднього йому приходили люди ночами оббирали заточенців собі, а лишали зайві котята. Гайок був 1 ісцем виміни святих звірів між обома номами. Усміхнувся Мена, нагадавши собі се; знав, одначе, що така виміна може відбуватися тільки ніччю, коли ніхто не бачить святотатства, гож у гаю, певно, нема нікого. Швидким рухом розхилив два добре собі звісні тамарискові кущі й одним скоком найшовся в обіймах «раю Горсутена».
У тіни пальм було значно холодніше, ніж у отвертій пустині Підложе було вогкаве, а водяна пара й пахощі пересичували повітря. З розкішшю вдиху вав його Мена, а ніздрі і груди поширювалися на його прийомах, як ростина, що розправляє листочки та цвітові пелюстки під краплями благодатного дощику. Ще кільканадцять кроків — кущі розступилися, і гемний, лискучий водозбір заблестів серед рами ясно-зелених лотосів. Мов небо, сині та, мов невинність, білі головки обох відмін святої квітки пестріли у зелені, наче дорогоцінна інкрустація слонової кости та лазуровика. Ярко-червоні цвіти столистої рожі гляділи звідусіль на юнака очима магнетизера, і він мимохіть піддався їх чарові. Нараз щезла десь там за кущами цілоденна біготня, жаль, озлоблення, втома та вся хуртовина гірких гадок обездоленого. З блаженним усміхом солодкого самозабуття осунувся молодець на моріг, а місце гадок та почувань неподільно зайняла мрія.
...Мрія... Пестра, ярка картина без часу і простору... Бо чи се, про що мріється, міститься в обмежених розмірах доступного розумові світа? Байдуже! Нехай на тонких лотосових гильках підійметься піраміда, нехай на високому пілоні з каменя виросте папірус стрійним віялом, нехай ярко крашені гієрогліфи засяють на небі зловіщою чи щасливою ворожбою! Уява — не будівник, ні жрець, а радше, і будівник, і жрець, куди сміліший та святіший справжніх... Чи про теперішнє мрієш, сину? Чи про минуле? А може, про майбутнє? Ба, ні! Гут немає ні межі, ні послідовности! І Хеопс та його чарівні дочки-куртизанки, і скарби фараона Мени, і геройство аепобідимих полків Дутмеса, і звідні надії майбутнього — чи :е не. одно? Ох,- як безглузде буває числення днів, тижнів, місяців, літ! Ось дитинка вибирається вчера гратися глиняним м’ячиком, а завтра ласувала дактилі... Чи вона не щаслива? А чи не щастя — ціллю життя людини?
Прижмурювалися великі чорні очі, бо бажали бачити на занавісі повік вимріяні картини. І бачили їх! Ось Мена, Хуфу, Цутмес, Ментезуфіс... Де ж Найтакер, демон жарких пісків ретині, звідниця молодих сердець?..
...Велетенський костер розклали раби й жінки пагімту Чентезуфіса, щоб пом’янути душу убитого. І під час, коли У всьому Кемі розгорілася ворохобня та безурядиця, вони
заставляли пир. А при кінці пиру одним скоком кинулася Найтакер в огонь. І від того часу...
 Тихий шелест перепинив мрію. Ліниво повернув Мена лице у сей бік, і... нагло видалося йому, що хтось протягає розпалений дріт крізь його хреби. Між кущем рожі і малою, приземкуватою пальмою явилася... вона!
Вона, жінка Ментезуфіса, месниця його смерти, демон погубної краси, звідниця Найтакер! Так, се вона сама! Се її чорні, як шнурочки, брови, її круглі, як півкулі неба, груди, її божеські бедра... Вона нага, як тоді, коли уперве указалася п’яним очам Ментезуфіса та звела з ума його убійників... Гаторо!..
Юнак зірвався; його струнка, молода стать, наче зі спижу відлиті форми, увінчані гарним лицем молодого Гора, заполонили на добру хвилю зір чарівної появи біля водозбору. Її очі засміялися, уста блиснули рядочком перлових зубів, а там сама подалася назад, підняла руку, легкий оклик ні то зачудування, ні то страху і... не стало її. Вона закрутилася вітром і щезла, заки Мена зумів зробити хоч один крок...
О премудрий єгипетський народе! О знаючий Пегенуко! Вечоріло.
ПІ
СВЯТІ СКАРАБЕЇ
Від того часу щоднини Мена покидав школу і біг у «рай Горсутена» в надії стрітити в ньому Найтакер. Та дарма! Самітно дрімав водозбір серед гущавини рож та жасминів, червоним дощем падали пелюстки відцвілих рож на землю, та ніхто не радів красою їх розцвілих пуп’янків, ні повнотою спілих, не жалів почорнілих, розсипаних, і Мені видалося, що Нейтакер, як сі рожі...
А ось одної днини, саме коли вертав домів, стрітив на стежці Небті, сина Горсутена, а свойого товариша.
 — Вітай, Мено! — заговорив той приязно, по-давньому. — Вітай! Ось бачиш, я знав, що ти залюбки ходиш у сей забутий гайок мойого старого, то й відшукав тебе. Ходи назад, посідаємо і побалакаємо.
Зачудувався Мена, коли завважив, що на Небті був давній стен, ще зі школи, а на голові хустина, яку носив іще там, у колонаді, під різкою Оакабу... і легкий ледве замітний усміх промайнув на його лиці.
 — Не можу я вертати, ось вечоріє, а щовечора співаємо
на пілоні святий гімн. Та ти все-таки скажи, чого тобі треба. Ходім?
Небті оглянувся бистро по боках, зам’явся, почервонів, і Мена вмить догадався, про що йде його товаришеві. Мена не бажав, щоби майбутнього офіцера його святости стрітив хто знайомий у товаристві обдертого школяра.
Засміявся злобно.
 — Я знаю, що тобі нелегко було мене шукати. Та що ти втомився, тому сядемо ось тут, за сею надмою.
Посідали, і бистрий зір Мени обкинув товариша.
 — Чи ти знаєш, Мено, пісню про сикомору та дівчину? — спитав по довшій мовчанці Небті.
 — Знаю! — відповіли уста Мени. — Ага! — казали його очі.
 — Вона прохає дівчину прийти до неї та заждати у тіни на любого, на брата душі, на давця розкоші. Вона обіцює закрити любощі густим листям та не сказати нікому ні слова з того, що почує з закоханих уст.
 — Бачу, Небті, що мудрощі Тота виробили тобі пам’ять неабияк.
 — Ах, Мено! Се пісня, яку я сам написав би, не будь вона вже написана...
 — Горе закоханим! — засміявся Мена. — Горе їм, якщо прийдеться їм коли співати твої твори, о Небті! Щастя, що ти сам закоханий, то, певно, не маєш часу на писанину... Та й писати ти не дуже-то мистець, — докинув по хвилі, бо бачив із задоволенням, що його слова дратують товариша.
 — Ох так, закоханий! Ніччю втвирає мені квітка лотос свою пахучу головку, та ранком, коли беруся її шукати, вона замикається, наче від подуву пустинного вітру. Нема її, подруги мойого серця, заздрі очі батька пильнують її, наче песиголовці-павіяни своїх малих. Уже там, у «сбайті» старого Оакабу, стежили за нею мої очі...
 — За ким? — перепинив потопу слів Мена.
 — Як-то, ти не знаєш? То ти страх недотепний або опутаний ким іншим.
 — Ох так! — вирвалося у Мени. — Вона — Найтакер, цариця снів і пустині...
Очі його прибрали вираз мрійника, який бачить у днину привиди, якого ніччю разить соняшний блеск, а сонце видається кристалевою кулею лікаря...
 — Що тобі, Мено? Невже ж ти також?.. — спитав Небті. — Як так, то ти гаразд розумієш, що я мушу зійтися з Мері. Мої бедра та груди пожадають її, інакше...
 — Ага, то тобі про Мері йде! — засміявся Мена, якому ніяково стало, що мимохіть вибалакав частину своєї тайни.
 — Еге ж! Ти знаєш, вона не з тих недоступних, що ждуть великого окупу за першу квітку невинности. Богиня Баст-Гатор була завсігди її покровителькою, відколи Ізіс ласкаво глянула в її лоно. Та, проте, нема в мене скарбів фараона, щоби оплатити захланність батька. їй дав я вже забагато...
 — Невже ж твій батько незаможний? — злісно спитав Мена.
 — Дурниці верзеш! Анубіс має голову шакала, а ти осла! Мій батько багач, хто знає, чи не багатший від не одного з фінікійських заволок у Абарісі. Та, бачиш, він каже: «Ти, сину, йдеш у військову школу в Тебах, тому кидай каміння і стріли, уїжджай коні, збільшуй силу тіла, якою наділили тебе боги, бо невмирущий фараон потребує її і заправить її від тебе. А як зумієш, ходячи перед ним, показати, чого навчився, то поставить тебе над многими. Твої діти будуть виховуватися спільно з дітьми царського пагімту. Тому уникай дарів Баст-Гатори. Вона виснажує бедра, висушує коліна і голені, кривить хребет, а її досвідом не вб’єш і мухи на лисій голові парашита!»
 — Гм! Достойний Горсутен правду каже! Твої голені справді виглядають на голені писаря або кравця...
На се Небті зірвався з місця. Його очі блиснули злісно, руки дрожали.
 — Не будь ти школярем, — хрипло начав, — то кий наставника...
 — Прогулявся б по моїй спині! — докінчив спокійно Мена. — У сьому тільки й біда, що моя спина є виключно ділянкою Оакабу, а до того ти потребуєш мене, а не я тебе.
Мена думав, що Небті обидиться й піде собі, але помилився. Страсть придавила гордощі у серці зіпсованого життям панича. Він відложив честолюбивість на пізніше.
 — О так, Мено, я потребую тебе, як лихо орошена нива дощику, як недужий — виду лікаря, як мандрівник — оази. Поможи, подай мені спосіб, як найти нагоду, щоби зійтися з нею на самоті. Старий Оакабу...
Мена пригриз губи. Самота. Головиці двох пальм хиляться до себе, а шелести їх листків нашіптують собі слова любови... Золотий пилок перелітає із волоті на волоть, проміння святої колесниці бога Ра обдає їх блеском, красою, північний легіт холодить розкішно — і нікого-нікого нема при сьому. Десь у сикоморах товпляться песиголовці, птахи полетіли на ріку... Ось тут самота удвоє. Тільки дві пальми біля себе — вона... і я. Ізидо! Гаторо! Чи на се вигадали ви чарівний дар самоти, щоби кидати його віслюкам, яким і будяка шкода?
Саме у ніг Мени і Небті показався великий чорний скарабей. Він, запираючися передніми лапками об землю, котив
свою кульочку завзято, невтомно. За ним значно менша самичка ступала поволи, наче пильнуючи, щоби не загубилося дещо з дорогоцінного добра рідні. Та ось із-за грудочки ситцю показався другий скарабей. Вмить покинув перший самчик кульочку, й оба самці зараз почали бій. Вони спиналися на задні ніжки, як два жеребці, та дужалися лопаткуватими передніми. Тріщав хітін, сипався пісок, а за цей час приліз ось третій жук і, не питаючи нікого про дозвіл, покотив спірну кульочку у свій бік...
Довго приглядався Мена сій малій дії і нагло підніс голову.
 — А у гаю твойого батька не можете зійтися? — спитав. — У вас є городи, альтанки тощо...
 — Ніяк не можна, брате! — була відповідь. — Тепер шкільні ферії, й аж у місяці Паофі почнеться наука. А до того часу Оакабу не покидає хати або її найближчого сусідства. А його захланної, крокодилячої пащі не заткає й володар обох світів, не то я...
 — Гм! Гаразд, то поможу тобі. Сьогодні вечором після звичайного співу співають жреці ще гімн Готові у храмі. Після одинадцятої години жди мене біля хати учителя.
Се сказавши, половив усі чотири скарабеї, поховав у малу коробку, в якій носив прибори до писання, і, не кажучи вже ні слова, відійшов.
* * *
Він прямував на передмістя Анхту, де всякі ремісники мали свої робітні. Тут стояли рядком стіжкуваті горнила гончарів, виліплені з глини. Біля них увихалися робітники. Одні вертіли гончарські кружки, а з-під їх рук виходили •всякого виду та ріжної величини миски, горшки, глечики. Другі робили лампи або приготовляли з крем’янки, соди та красок поливу. Готову посуду укладали у горнило та розводили в ньому огонь. Величезні стоги бадилля та соломи, яка о ставала щорічно на полі після жнив, меншали в очах. Випалені горшки виймали наставники та вибраковували усе, що потріскало або позаламлювалося у горнилі. Бездоганні штуки несли носильники на коромислах у склади, де писарі їх записували.
Мена підійшов до робітників і, поздоровивши їх, усів біля вибракуваних горшків та глечиків.
 — Нехай не прогнівається на вас Тот, давець мудрости, — сказав, — бо тільки він може знати, чому ви не святкуєте його свята.
Наставник засміявся.
 — Свято вам, школярам, не нам! — відповів. — Ось наш пан, достойний Імготеп, каже: зробіть мені стільки-то горшків, а ми, бачиш, слуги його.
 — Усі ми слуги богів! — завважив Мена поважно. — Усякий клониться перед головою Ібіса та подивляє тямучість песиголовця.
Се кажучи, узяв невеличку лампу з відбитим дзьобиком.
 — Ось хоч би те одно повинен учинити достойний Імготеп — а то віддати частину виробів у храм, щоби його лампи горіли у храмі Тота та у келіях школярів, а тоді ім’я його остане в устах живучих, а його двійник Ка перетриває вічність.
Усміхнувся наставник.
 — Якщо лампа запалиться у келії школяра, то в кождому разі більша буде з сього користь для двійника, ніж утрата для живого Імготепа! — відповів.
Мена спокійно узяв лампу і впустив у неї скарабеїв, а там, заткавши дзьобик, вернув у храм. Після обіду пересидів у келії весь час, доки не побачив, як Оакабу та інші жреці стали сходитися у внутрішньому подвір’ї храму. Тоді висунувся з колонади і побіг туди, де стояла хата Оакабу. Тут ждав його уже Небті, й оба увійшли крізь ворота на іюдвір’я.
На широкій кам’яній плиті невільниця терла зерна пшениці на муку, а її обвислі кінчасті груди майдалися до такту під міру правильних рухів чорного тіла. Вона мугикала при праці якусь пісоньку, а малий песиголовець наслідував усі її рухи. Прив’язане на мотузі теля витягало до молодців головку, а голуби, які ласували біля коша, хмарою підлетіли вгору.
Небті обкинув зором усю картину і розвів руками.
 — Нема її! — сказав дрижачим голосом схвильованого любовника.
 — Пошукай в хаті!.. А ось і вона.
В сю мить у низьких дверях показалася Мері, а її білі зубки засвітили білиною снігу в широкому усміху. Наче нурець, що поринає у пучину за дорогоцінним даром жемчужниці, кинувся туди Небті. З тріском зачинилися двері, аж невільниця перестала терти зерно, а песиголовець, наляканий, утік на голубник.
Мена видибув свою лампу і поклав біля порога. З торбини вийняв чотири заострені кілки і вбив їх рядком у поріг, а там поприв’язував до них нитками по одному жукові. Жуки збагнули вмить, що вони в неволі, і під час, коли самочка залізла між поріг і двері так далеко, як на се позволяла нитка, два самчики почали з собою бій, наче приписуючи собі взаїмно вину поневолення. Четвертий даремно бажав зірвати
ниточку та тільки перевернувся на хребет, а на темно-лискучому споді ворушилися жовтаві галапасні вохи.
Мена приглядався зі злобним усміхом зусиллям жуків, сих прообразів бога сонця на землі, і питав сам себе: «Невже ж і на самому божестві є галапаси?»
Йому нагадався жовтою шкірою обтяжений череп Оакабу, і він засміявся.
А з пілона храму плили тони славного гімну, який співали жреці в честь учителя богів і людей — Тота. Сонце опускалося звільна над овид.
«...До тебе йдемо, великий боже, покровителю твоїх власних батьків. Паду навколішки перед твоєю величчю, щоб ти вислухав мойого поклику та продовжив мої дні видом твоєї краси».
Усміх на лиці Мени змінився у гримасу глуму.
 — Краса, краса Тота, мудрощі, наука... Як пустою, безбарвною бувають вони в очах розцвілого молодістю поклонника богині Баст та тебанського Міна — Амона! Ось молодий жрець, повний поваги при жертвах та обходах, тривожно глядить невправним ще оком по столах із приносами та обчисляє, чи стане його пайки на одну нічку зі жрекинями Гатори... Ось старий Оакабу, запитий, заялозений, доживає віку біля воріт храму, як страхопуд молодого нарибку єгипетських батьків... Ось писар із кривим хребтом та жолудковою недугою записує те, про що йому байдуже, та кривить душею за вкрадений хлібодавцям бариш... Ось офіцер із тебанської школи з незгоєними ще рубцями та синяками від генеральських київ... Все те — діти тієї краси Тота, все те — овочі з його зав’язків, промені його слави. Ох, як багато сих галапасів на божеському череві! їх так багато, що з-поза них не видко й самого бога...
Голосний сопіт та тупіт добре йому звісних кроків Оакабу перепинив міркування Мени. Він миттю заховався за угол хати і пильно стежив за учителем.
Старий був, видко, чимсь роздратований, бо ступав швидко, а його слід на піску виглядав, наче слід малого крокодила. Не було в нього часу підіймати ніг як слід, і він волік їх живо одну за одною, а пісок сипався на боки з сухим шелестом. Песиголовець на стіні огорожі став викривляти писочок і верещати, наче сварив на старого. Вкінці кинув на нього неспілою фігою, яку держав у руці. Дивним випадком фіга мало що не попала у ціль і впала саме перед жрецем. Спинився Оакабу і, наче злющий гіпопотам, звернув свої малі очі на злочинця. Хвильку глядів на забавне звірятко, його потішні скоки та німі визови, а далі оглянувся довкруґи... Не видко нікого... Швидко схилився і підняв здоровий камінь, що лежав біля воріт. Ще раз зирнув на невільницю, яка, обернена до нього плечима, завзято терла муку, і... з шумом полетів камінь на песиголовця, ніби кинений ремінцем пращника. І показалося, що людина краще ціляє, ніж звірина, хоч би се було й посвячене богом їх втілення. Жалібно зверещав песиголовець і враз із каменем покотився зі стіни десь у святий город Тота. Широко засміялися беззубі уста злобного старця, і він підійшов до невільниці. Якийсь час приглядався її роботі, а його очі стежили гру м’язів під темною шкірою муринки.
Був колись час, коли-то Сесні не терла зерна, а Оакабу мав іще зуби, чистий стен, білий калязір і недужу жінку. Опісля жінки не стало, її одежа та дорогоціннощі украшали темні члени невільниці, а вона сама — ложе помершої «пальми любощів». І тоді мав іще писар молодців чисту одежу, хоч зуби стали вже покидати «уста премудрости» Тота. Зате у нечисті та плюгавстві виростала маленька Мері між песигловцями та старим Пегенукою... Чим менше дбав господар про свою невільницю ніччю, тим більше стежив за нею дниною, тим більше ставав палким на добро, якого не міг зужити сам. Старий заялозився, опав зі сил, розпився. Сесні втратила пелюстки і щораз то частіше намість мошусом пахла... часником. Зате, як справжня квітка лотоса, зацвітала між ними Мері. З брудного намулу піднялася її пахуча головка, наче підливали її сльози Ізиди. Не було й мови про батька та зів’ялу, зужиту Сесні... Оакабу поклепав вкрите краплями поту плече невільниці і спитав про дочку. Сесні відповіла йому, а погаслі її очі пильно шукали на лиці жреця вражіння, яке зробили слова. І урадувалася душа знехтуваної невільниці. Старий посатанів увесь, лице почервоніло, кулаки затиснулися довкола здорового ціпка, і він побіг до замкнених дверей домівки. Обома руками гримнув об ворітниці, аж затряслися в одвірках і відскочили. Та в сю хвилю почув Оакабу, що розтоптує щось ногами на порозі, щось ніби намисто з дорогого, еластичного скла або коробочку з пахощами Пунту.
Поглянув не у темні сіни дому, а під ноги, поглянув... і задубів. У відразливому, вонючому болітці роздавлених внутренностей чорніли ніжки, ріжки та дві чорні грудочки хітіну... Скарабеї! Він роздавив ногами прообраз божества... Страшна покута, вигнання, сором, а може, і смерть ждали його, якщо дізнається про се та згіршиться народ... Холодний піт виступив усіма порами тіла, ціпок вилетів із рук, а він сам оперся об одвірок без сили, без тямки.
 — А позбирай-но, достойний писарю молодців, святі останки, бо ще настолочиш! — почувся нагло біля нього
насмішливий голос Мени. — Найкраще викинь їх за отсим каменем, що ти кидав за святим песиголовцем до святого городу божественного Тота!
Без тямки, наче довбнею вдарений, повалився жрець на землю.
 — Богове! Він усе бачив, усе! — шепотіли беззубі уста. — Пропав, пропав я, негідний, без відклику й рятунку, на вічні віки і не буде мені мира ні на сьому світі, ні на заході... Мрак Сета прислонив мої каправі очі, що не бачили твойого образу, о Ра! Нехай кат вирве їх мені, а вставить намість них кизяки, бо вони не бачили святощів!
Тут Мена потряс сильно старим і перепинив його жалі.
 — Устань, старий! Ти роздавив жуків та зранив малпу, і се великі гріхи, але тільки перед людьми. Якщо люди се виділи, то ти пропав, але якщо ні, то навіщо рипиш, наче мала дитина?
Без тіни якого-небудь розуміння глянув жрець на свойого ученика, а його руки дрожали раз у раз, наче при нападі падачки.
 — Чи не бачив, учителю, як жреці гатять довбнями святих крокодилів у водозборі? Чи не знаєш, куди діваються зайві песиголовці, коти, шакали? І як гадаєш: чи ти вбив бога чи жука?
 — Жж... жука! Ба, ні, два жуки! Два образи промінистого...
 — Ти вбив два вонючі жуки, Оакабу, а бачив се тільки я.,.
Лискавка освітила нагло ум жреця. Зірвався, наче убуло йому тридцять літ.
 — Промінистий Горе! Душе моєї душі, розкоше зору та слуху сину мойого серця! Не зрадиш ти свойого старого учителя, ні?
Він упав навколішки перед юнаком.
 — Усе, що маю, віддам тобі. Глянь! Школярі співають заодно: «Боже, заведи мене у Сезенну, у Он, у високу школу жреців». І вони добре співають, бо з сієї школи виходять майбутні керманичі всіх найвищих справ святого Кему, сліду божеської руки Озіріса. Диви, я дам тобі змогу піти туди і заховаю для тебе Мері, дочку мойого серця, з усім її надбанням. Тридцять талантів золота не оплатили би сього, що придбала вона своєю красою, а я мудрощами. Все те...
 — Остав се, Оакабу! Я у Сезенну не піду, а Мері сховай для гіднішого, багатшого. Та, проте, не зраджу я тебе, тільки ти не ставляй їй ніяких перепон. Не будь крокодилом, який Вхопив за задні ноги львицю і не може потягнути її в пучину, та, проте, не пускає її на беріг. Бо, бачиш, вона може відвернутися і пірвати кігтями м’яку шкіру на череві крокодила.
Се сказавши, згорнув з порога подушені жуки, а оставші подушив так, що старий не замітив. Опісля присипав піском усі сліди злочину жреця і відійшов.
«Краса, краса Мері! — звучали глумом у його ухах слова. — Краса танечниці, власність кождого, хто зложить дарунок богині Баст чи їй самій... Ха-ха! Що те все у порівнянні з нею... Найтакер! Божеська поява, уосібнення краси, надприродної, святої, атак близької, теплої, так своєї, природної... Як саме життя!»
Сльози пливли з його очей.
 — Проклін вам, галапаси! Не у вас розуміння краси. Не Тот — учителем богів, а ся богиня чи бог, яких символом — його Найтакер. А може, се вона сама те божество?
Каправими очима глядів за ним Оакабу.
 — В пустиню йдеш, поганче! О, коби Сет вхопив тебе у свої кігті, якими вирвав серце з груди Озіріса! О, коби шакал та стервак справили тобі там весілля з гієною! О Ібісе, ти всяку погань збираєш понад рікою, о, коби ти полетів за сим безбожним богохульником!
І старий став молитися до Тота, щоби згладив зі світа того, хто держить у руках долю його вірного слуги.
IV
ПОДОЛОК НАЇ
У	пагімті, тобто домі жінок Горсутена, було десятого дня місяця Паофі чимале зібрання. Попередньої днини відбувався дорічний пир з нагоди підбуття Нілу, а сьогодні знакомі жінки зійшлися у подруги, щоб як слід обговорити усі вражіння та помічення. Се був властивий празник для ніжних жіночих сердець та день важкої праці для язиків.
У чималій салі, якої один північний бік дотикав великого саду та намість стіни мав тільки ряд стовпів, сиділи біля малих столиків жінки достойників із усього Мемфісу. Ось Птах-зіт, жінка наставника житниць, груба, присадкувата, з ногами, мов ковбки, та обвислим лицем людини, недужої на ниркову недугу. Ось Гепа, жінка достойника, який носив віяло по правому боці носилки найдостойнішого номарха; вона була висока, худа, наче дрючок, із задертим тонким кінчиком носа. Наче на глум урядові мужа, на голові її пишався капелюх із цілої шкіри павича розпушеним на потилиці хвостом. Ось Сепенун, жінка найстаршого жреця Птаха; далі Нені, мала, гарненька, молоденька ще жіночка полковника Атеша,
й багато-багато інших. На господарському місці розсілася Ноферер, жінка Горсутена, а мати Небті, і давала прикази пестрій юрбі слуг, які й бігали, наче посолені.
На столиках лежали на тарілках преріжні роди м’ясива, булочок усяких видів та смаків, солодощів, овочів тощо, і раз у раз бігли ще служниці за якою забутою лакіткою з вчорашнього пиру. Солодко усміхалася Ноферер до своїх гостей, а вони не менше солодко відповідали їй зором та рухами. Так само і між гістьми йшла німа виміна поглядів та движків, хоча не завсіди у так незмінно додатньому змислі. Весело й моторно слугували невільниці у полотняних калязірах, без прикрас та причісок,, але з цілими снопами квіток лотоса рож та фіялок, та раз у раз роздавали їх між пируючі жінки. Хоча сотні цвітів в’яли в волоссю жінок та у гірляндах і вінцях, хоча після нічного дощику легенький північний вітрець приносив і з-над моря любу прохолоду, у салі була духота. Розпарене тіло, обтиснене ріжнобарвними калязірами, пітніло сильно, а примітна воня поту глушила всі інші. Та все-таки розмова йшла на всі язики, доки не принесли невільниці двох чималих кам’янкових амфор вина. А тоді замовкли гості, стараючись угадати, яким-то саме напитком угостить їх Ноферер.
Та ось мала Нені встала з місця і, покрутивши носиком, поправила в волоссі глечик із запашним олійцем, з якого весь час слезили пахощі у вивершену причіску. Відітхнула глибоко і спитала голосно: *
 — Чому ти, достойна Ноферер, не велиш невільницям услугувати у стенах? Нащо їм тісних калязірів? Вони томляться, пітніють, а те все... не пахне! Мій чоловік ніколи на таке не пристав би.
 — О, вірю, що ні! — півголосом, але виразно й чутно сказала Сепенун, жовта, висока божкарка з очами коралевої змії, а носом шакала.
 — Се тому, дорога Нені, — відповіла жінка архітекта, — що я не зношу обнажених тіл при столі. Вони часто-густо погані, несвіжі, часом нечисті і воняюгь іще більше без одежі. Се ясне! Я й чоловіка призвичаїла до сього, що не глядить на се.
 — А чи ся... як її там? — ага, ся, Ная... все ще у ласках твойого чоловіка? — спитала Птахвіт, кладучи в рот мало не цілу перепілку.
Потемніло лице господині, наче вино з Хебту далеко не таке солодке стало від сього питання.
 — Так, але се тільки проминаюча примха, бо вкінці Неб-т-ур-па Горсутена — се я, і ніяка інша не займе мойого місця в домі.
 — Але у спальні чоловіка, хі-хі! — зареготалася нишком до сусідки Нені.
Бо мені видаться, — говорила, жуючи, Птахзіт, — що якраз через калязіри збуджується у мужів похоп до жінок... Ось мій старий увесь день бачить робітниці у полі, а і в хаті не велю службі носити калязірів, бо швидко виношуються... Все-таки старий держиться мене.
 — Ба, має, оскільки знаю, пропуклину, — то й не дуже падкий до жінок, — завважила Гепа.
 — Та й хорий на шлунок, — поспішила додати Сепенун.
 — Так, так, усе те правда, а таки скільки разів збере його бажання понад Гатори, завсіди прохає мене надіти червоний калязір.
Ноферер прикусила губи, почулося кілька придавлених сміхів, а мала Нені зареготалася на весь рот.
 — У мене був раб — азієць із тебрів, — сказала. — Він впихав гороховинням жіночий калязір, і ось раз зловився на те сотник Автеб. Тож-то було сміху!
 — Достойні пані! Ось вино з Хебту, а се друге — з Танісу! Хто що волить. Нехай ласкавим буде на нас Мін-Амон з Тебту, плодючий Птах із Мемфісу.
І відлила першу чарку як жертву богам.
Та й тут дочіпила Нені свою замітку.
 — Що ж, на жаль, Мін-Амон не старається, а старий Птах у свойому храмі держить самі молоді танечниці. Правда, достойна Сепенун?
Божкарка не відповіла, бо приссалася саме до - чарки з радістю спрагненого вужа-хованця, якому приносять мисчину молока. Також і інші пані жваво прийнялися за чарки, особливо старші.
 — Диви, диви, — шептала Нені до сусідки, — як тягнуть ті баби, страх! Нічим пісок пустині: ще не виллєш гаразд відра, а вже й сліду нема після води.
 — Не дивуйся, Нені! Се ж їх одиноке. Давно покинули їх чоловіки, про доброго любовника тяжко, а задля якого голодного офіцера, молодого жреця або школяра хіба не оплатиться наражати життя. Ти чула, що вчинив Горамгеб, номарх із Габу?
 — Ні! Розкажи, кохана! Аж гидь проймає глядіти, як вони п’ють. Побачиш, яка-то ще вийде погань.
 — Се, бачиш, було так! — розказувала Сіга, щойно від дана за Рамерія, ^нижчого наставника боєвих колісниць його святости. — Його жінка пов’язалася з якимсь молодим писарем при домі золота його святости, і вони сходилися в саді храму Птаха. Та ось при святі народин Гора також і у храмі Птаха відбувається обхід у честь будівника світа та плодючої
сили бика Галі. При сьому, як знаєш, приносять жреці жертву єднання зі святими дівчатами богині Баст-Гатор у святих садах. І при тій нагоді чоловік отсеї осоружної Сепенун найшов молоду жінку з любовником...
 — Нащо ж він, старий шакал, пхався між молодих?
 — Тот-мудрець знає се, не я. Давно вже статуя Міна, яка замолоду пишалася в його городі, лежить поламана на землі. Ха-ха-ха!
 — Ба, коли їсти не сила, то хоч понюхаєш або другому перешкодиш, — відповіла більш освідомлена Нені. — Розказуй дальше!
 — Старий Геска підняв нечуваний крик, збіглися жреці, дівчата, регіт та кпини перепинили відразу всякі оправдання. Писар утік, але Геска не дозволив уйти безкарно віроломниці. Покликали Горамгеба і бідну закопали живцем у піску біля сфінкса. Прибічники його святости з краю Куш пильнують там, як знаєш, засуджених, щоби ніхто їх не освободив. Та її, як кажуть, не зразу закопали прокляті мурини. Паратити, яким віддано після двох днів тіло, сміялися і казали, що обережність була зайва, бо їх працю зробили інші — ще за життя... Ефіопи, бач, закопали вже тільки трупа...
 — Страшне! — здригнулася Нені. — Ох, ніколи не вчинила б нічого такого... Попила з чарки!
 — А про що ви балакаєте, що аж поблідли обі? — спитала Гепа.
 — Про жінку Горамгеба, — відповіла Нені. — Страх, яка-то крихка, як страшна й безжалісна доля жінки!..
 — Ет, не було би жінок в Єгипті, якби так усі віроломниці конали, як ся, — засміялася дещо підпита Гепа, а її носик почервонів. — При дворі найдостойнішого номарха таке діється не раз, що... а!...
Скісні її очі засвітили нечистим огнем, на худих щелепах вицвітав цеглястий рум’янець, темно значилися над ключицями дві заглибини, наче малі глечики.
 — Часами все йде впереверти, здається, що всі показилися та намість зі своїми водяться з чужими. Ха-ха-ха! Я сама...
 — Не може бути! Не може бути! — закричали в сю хвилю жінки, які гуртувалися біля господині.
 — Що таке, що таке? — закричали всі, що не знали, про що йде річ.
Нені і Сіга теж побігли.
 — Ви радите мені, — говорила достойна Ноферер, — щоби я підстерегла її з любовником, а я кажу вам, що се до нічого не доведе. Я стежила сама і посилала невільниці, навіть мойого орударя, що то, як знаєте, тямучий та справний...
і все надармо! Ви кажете, що се не може бути, а я кажу вам, що у сеї Наї подолок чистий, як занавіса святої статуї Ізиди у Саісі. Ая!
Голова господині кивалася дуже підозріло на оба боки, та, проте, вона раз у раз випорожнювала чарки солодкого вина з Хебту й говорила далі:
 — Заволока Сет один знає, з якого кубла стала ось панею серця мойого чоловіка. Богове! Вона, що прийшла з порожнім подолком, розпоряжає достатком номарха. Горенько нам усім, першим жінкам з добрих, благородних домів. Вона, що перше приглядалася собі хіба в воді, тепер має металеве зеркало, золоті вужі на голові, цвіти в руках та в волоссі, золото, лазурових, срібло, смарагди і пера... О Баст-Гатор! Ти надто видви-гаєш свої поклонниці, а нехтуєш нами. Невдовзі заспіваємо ми всі: о, коби у нас був хоч би кусок хлібця, щоб угодити голод!
Перевела дух, гикнула і так кінчила:
 — А все те від сього, що у всіх тих невільниць чи заволок виправлений писок. Усякого зведуть з ума балачкою... Та ось що з сього? Все те правда, але правда й те, що вона, Ная... щоб її проказа... вона чиста... еге ж... як подолок... чи, пак, як занавіса... ая... Орудар, а навіть Небті кажуть, що вона не теє, а се, дуже, дуже... тямучий... дуже...
Урвала і замовкла. Була п’яна зовсім.
 — Бреше стара чарівниця, — воркотіла Гепа нишком до Нені. — Певно, її орудар сам... а там і вибріхує свою віроломність чеснотою своєї вибраної... Ха-ха!
 — Здається тобі, що говориш з амфорою вина, і то скислого, тьфу, — завважила Сіга до Нені. — Я не думала, щоби жінки стільки напивалися; нічим паратити чи вояки.
 — Ба, ще не таке буває! — засміялася Нені. — О, на бика Галі глянь!
І справді. Між стовпами видко було грубу Птахзіт. Вона приносила саме богині Ізиді, з якої сліз зродилася винна лоза, важку жертву. У її судорожно стисненій руці зломалася квітка лотоса та сумно склонила запашну головку аж на заялозений та зовсім не запашний подолок калязіра...
* * *
Тим часом Ная, гарна, наче весняний ранок, весела, наче пташки у гіллі сикомори, йшла в товаристві двох невільниць у «рай Горсутена». Вона надіялася найти там свіжі рожі та хвилину спокою після сутолоки та гамору свята Нілу та заховатися від острих поглядів, а ще, радше, від куди остріших язиків зібраних жінок. Недавно, чотири місяці тому, на краплину роси упав промінь сонця та змінив її в дорогоцінний алмаз, — упало око її пана, достойного Горсутена, на її втомлене працею ткалі личко й обдало її поглядом знавця.
 — Ти, гарна дівчино, ходи! — сказав могучий, і, як жайворонок до колін всемогучого Агум-Ре, полетіла вона до нього.
 — Чи ти дівчина, чи жінка? — спитав.
 — Дівчина, о пане-покровителю, якого ласка живить мене! — відповіла.
 — А чи заховаєш вірність тому, хто підійме тебе до висоти свойого ложа і вчинить тебе своєю жінкою? — питав він далі.
 — О так, достойний пане, доки віддиху у груди, доки життя в утробі, доки сонця на небі!
Тоді він відібрав від неї присягу, взяв за руку і завів до свойого пагімту. Невільниці умили та намастили пахощами її цвітуче тіло, одягли в тоненьку, прозору ткань, вивершили заквітчану причіску і...
 — Ах, як солодко згадувати добро щасливих днів, коли після злиднів уперве завитає гаразд. Після пустих снів без змісту та сповнення сон стає життям, і збудеться те, про що і не мріяла смілість уяви! Намість заборонених, грубих обіймів запитого, вонючого невільника — слуги чи вояка — лискуче, м’яке ложе мужа, поставленого над многими, такого, що ходить у тіни невмирущого пана обох світів...
Стежкою, яку ще недавно в поті чола мусіла чистити та поливати, тепер іде сама, а о кількадесят кроків за нею поступають слуги... її слуги. О Гатор!
А ось і водозбір, зеркало, в яке загляділася гущава тисячними очима рож та високими прилісками пальм.
Тихо тут і спокійно. У чистенькій, хрустальній воді мигають сюди й туди сріблисті рибки, на дні манять око барвисті морські черепашки, якими його виложено для прикраси. Сочні, зелені била лотоса та умичу купаються у водах, а трудящі пчілки гомонять над ними. Розкіш!
Оттак тут на лавочці усісти, любуватися тишею-спочинком під. супровід великої симфонії життя природи, яке будиться саме, пройняте свіжою, новою кров’ю Птаха, новою силою плодючого бика Галі, сіменем Міна-Амона, слезами Ізиди, понадою Гатори. Ось і вона виросла цвітом із сієї обнятої божеськими раменами землі Кему, і для неї виросло щастя... через ніч.
Невже ж у неї нема вже бажань?
І саме в сю хвилю, не знати чому, між кущами ще нерозцвілого жасмину, наче хмарка віддиху на гладкій поверхні зеркала, замаячило лице. Худощаве, виразисте, молоденьке лице з лискучими чорними очима, повними кораловими устами, жадними саме того, за чим тужать цвіти, метелики і жінки... Ох, так! Недоставало їй чогось, і то чогось великого! Ба, хто знає, чи все інше, що дали їй боги, — чи се не занавіса, яка пестрими лелітками манить зір, а закриває від нього Нут-пар блаженства?
Сіла на лавочку, слуги поклали біля неї лакітки та баклажку з вином, а самі відійшли оддалік за кущі, готові на кождий поклик пані. Оттак, як вони, ждала колись і вона приказів пана, а там і се, що вона тепер робить, чи се не діється на приказ?
Не питав її Горсутен, чи вона любить його, чи зможе коли-небудь полюбити, чи присяга, яку складає, не нівечить найкращих цвітів її уяви, вимріяної жемчужини її майбутнього життя?.. Ах, те майбутнє! Ось довгим рядком у спеці сонця чистять невільниці стежечку або бродять у воді, зриваючи цвіти до панського пиру. Спека Тіфона-Сета червоною плахтою томить зір, репається шкіра на брудних плечах, мухи й комарі тнуть, що аж кров чурить порою... Ось другі труть збіжжя на скісно уставлених каменях. Струєю ллється піт на злиденний стен, і він стає вонючою ганчіркою, що майдається біля колін та прилипає до тіла. Брр! Гидко. А ще до сього важка, важенна плата за всі скупі хвилини щастя, які дає любов у поганій, темній, вогкій хаті з Нілового намулу, повній тарганів, жаб, а деколи і скорпіонів...
Ні, не можна вимагати від життя усього, чого бажає серце. Або гаразд, блеск, вигода й буденщина, або хвиля неземного підйому, а потім, потім... досмертна нужда, без просвітку, розради, краси... Ах! Метелик — не муравель, пава — не гуска! Чи може бути який сумнів у виборі?
Усміхнулася, але в очах заблестіли дві слезини, а з-поза них указалася Наї знову та сама хмарка.
Але сим разом вона не розвіялася. Напротив! Гарне лице молодця виступало щораз то виразніше. Гей! Куди було до нього круглолицьому, зіркатому та череватому Горсутенові? Богове! Він йде сюди!.. Щораз ближче... Ось він тут... Його велике лискуче око плаває у захваті, уста тремтять, а з-поза них біліють, як жемчуги, сильні, здорові зуби. Темний пушок притінює горішню губу, а ніздрі гарного носа дрожать замітно... Як він прийшов? Чи се він, чи ні?.. Хто се?.. Все тихо... Ні пісок не шелестів, ні крок не тупотів, ні слуги не бачили... А тут почувається шепіт, тихий, пристрасний шепіт молодих уст у любовному захваті.
 — Найтакер! Царице світа, Сходу і Заходу! Тебе шукаю я від багато-багато днів, від вічности, від роду! За тобою плила гадка та вешталося тіло біля піраміди Менкара... І тебе найшов я тут... Я знаю: твоя близькість — божевілля, твій
поцілунок — смерть... Та все-таки дай мені його! Нехай згорить у ньому нещасне серце, нехай пропаде все, теперішнє, й майбутнє, як забулося минуле. У тобі з’єдналися всі часи, всі бажання, стремління, весь світ.
І нагло руки, дужі, м’язисті руки юнака, обняли її... Солодким був сей порив молодечої сили, якої дізнавала уперве, і все тіло піддавалося йому, як гилька лотоса пестощам північного леготу. Та ось почула на устах гарячі, вогкі губи, які впилися в них, наче цілувати бралися її душу... Ох, се не привид, ні сон...
 — Ах! Пусти! Гей, служба!..
Силою відтрутила від себе юнака і, наче газеля, побігла в той бік, де з-поза кущів указувалися саме слуги.
А на піску за нею лежав у драному стені школяр Мена, наче мерлець, із лицем блідим, мов льняне покривало мумії, з напіврозплющеними очима, без руху та тямки.
З судорожним плачем побігла Ная у палату. Дармо бралися її успокоювати служниці, бо й не знали, як се зробити, їм, бач, не лучалося бачити, щоби молода, пов’язана зі старцем дівчина плакала з жаху перед обїймом юнака.
Справді, подолок Наї остав без плями, як святе покривало статуї Ізиди в Саісі.
* * *
Від того часу біля піраміди Менкара у «раю Горсутена» та в околиці Мемфісу появилася якась загадочна стать молодого хлопця у школярському стені, без хустки на розчіхраній, нечесаній чуприні. Здавалося, що се оживший мерлець шукає своєї Ка, загубленої через завзяття знаючих магів. Однак він знав, чого шукав, і уста його раз у раз повторяли ім’я... казоч-ної цариці Найтакер. Тінь остала з тугого колись молодяка. Ніби обтягнений шкірою кістяк, вештався він по полях, і ніхто не бачив його при їді. Він не жебрав і не крав, тим-то і швидко забули його всі. Тільки Мері знала, хто він, крадьки годувала його і не раз на самоті бажала розбудити в ньому спомин минулого. Та се не вдавалося їй. Мена впадав у злість, ба, й до бійки брався, а там і тікав із плачем та з Іменем Найтакер на устах...
Аж у місяці Фаменуті старий Пегенука застав раз ранком у «раю Горсутена» двох шакалів. Швидко прогнав їх камінням і тоді побачив, що вони добиралися до мерця. Мерлець лежав, опертий чолом об лавочку при водозборі, а його кістяві пальці затискалися довкола смарагдової запинки зі знаком Горсутена. Се була загублена запинка Наї...
Покивав головою старий і звістив Оакабу і Мері про свою нахідку.
 — Погано! — захрипів старий. — Храм мусить поховати божевільного на свій кошт. Бігай на Анхту до паратитів, нехай намочать його в соді та запорпають у масовій гробниці.
 — Тату, се ж був школяр, і то з перших! — осмілилася завважити заплакана Мері.
 — Він «був», розумієш се? Був школярем, а «є» волоцюгою. Треба було йому вмирати в школі або не вмирати тепер. Ха-ха!
Тої самої днини, коли висушене на скіпку голодом, сонцем та содою злиденне тіло Мени запорпали гробарі в пісок західної пустині, Небті у лискучому наряді питомця військової школи відвідував Оакабу. З нетаєним задоволенням вислухав оповідання про смерть свойого бездольного товариша. Сміявся і Оакабу, усміхалася Мері, тільки старий Пегенука покивав головою.
 — А казав я йому, — воркотів, — не ходи у пальмовий гай біля пірамід. Гей! Вмирають льви, остають шакали.
І плюнув з досадою на ступінь колесниці Небті.
3. XI. 1923.
