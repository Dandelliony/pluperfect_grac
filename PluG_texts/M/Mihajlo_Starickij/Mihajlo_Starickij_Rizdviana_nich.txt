Різдвяна ніч
ДІЙОВІ ЛЮДЕ:
Корній Чуб — багатий козак, удовець.
Оксана — дочка Чубова.
Солоха — вдова, гожа баба; вважають за відьму.
Вакула — її син, коваль і маляр.
Пацюк — старий запорожець.
Голова — кум Чуба; чоловік лінивий, байдужий.
Пантелимон Никихворович — дяк; худий і тонкий з маленькою кіскою.
Одарка — подруга Оксани.
Маруся і
Катря - дівчата з одного села.
Ївга 
Грицько — товариш Вакулин.
Тиміш — парубок, пастух.
Ткачиха, Шпортуниха	- брехливі і лайливі баби.

Парубки і дівчата — колядники.
Діється на селі першого дня різдвяних свят, сто літ тому назад.
ДІЯ ПЕРША
Хата Чуба, доволі пишно вбрана. Всюди висять рушники, вінки і всяке добро: напереді на стіні — дзеркальце; насупроти — добра скриня; просто — двері вхідні, ліворуч — в кімнату. На покуті на стіні стоїть вузвар з кутею. Просто на кону — стіл, зап’ятий скатертиною; на столі — пляшка горілки і ковбаса.
ВИХІД 1
Чуб і Голова.
Чуб (сидить з Головою за столом). А ти ще, куме, й не був у дяка в новій хаті! Е, так ходім: там тепер буде добра напійка!
Голова (набік). От тобі й Солоха! (До Чуба). Чи не пізно? Вже ніч... Чи й втрапимо?
Чуб (сміється). Ото, куме, вигадав що! Та тепер місячно, як удень!.. (Встає, підходить до вікна, придивляється довго й одхиляється).
Голови (набік). Як би од його одчепитися! Чуб. Що за біс? Глянь-бо! Дивись, Панасе! Голова. Що там? (Дивиться). Нічого нема. Чуб. Та то-бо й то, що нема!
Голова. А тобі кого треба?
Чуб. Місяця! Голова. А де ж він?
Чуб. Пропав; оце зараз пропав, мов чорти вхопили! Голова (зрадівши). Ну, нема то й нема!
Чуб. Як? Так тобі й діла мало?
Голова. А мені що? Аби додому! (Бере шапку й кожуха).
Чуб. Ну, що тепер? Треба ж було втрутитися сюди якомусь чортяці, бодай йому, собаці, не довелось зрана і чарки горілки випити!.. Мов на сміх! Глянув уперше — хоч голки збирай, глянув удруге — хоч у воко стрель!
Голова. Справді, не при хаті згадуючи... Оце їм цеї ночі хвости повтинають, так вони й коверзують востаннє!
Чуб. Ну, що його робити?
Голова. Зоставатися дома, от що. Прощай: мені треба до завірюхи допхатись...
Чуб (уперто). Ні, куме, ходім! Не можна: треба йти! (Бере на себе байбарака* і шапку).
Голова (набік). Од цього реп’яха й не одчепишся! (До Чуба). Про мене, як дідько не вхопить...
Чуб (зупинившись коло дверей). Оксано! Оксано! Оксана (з-за дверей кімнати). Чого, тату? Зараз! Чуб (беручи ціпка). Так оце я, дочко, іду... а ти дивись мені!.. Не гасай по вулицях, а дома краще сиди та стережи хати... Знаєш — святки: вештається всякого люду!
Голова виходить, а за ним Чуб; далі він повертається і з-за дверей. Та, гляди мені, не кидай вогню, щоб пожежі не наробити!
Оксана. Хіба я, тату, маленька! Адже ж не первина, що на мене кидаєте хату?!
Чуб. Та так, так! То гляди ж! Прощай!
ВИХІД II
Оксана сама.
Оксана (одбіга од дверей). Ну, хвалити бога, хоч батька вирядила: пішов до дяка на ковбаси. (Прибира горілку й закуску). Там уже без варенухи не обійдеться!.. На здоров’ячко!.. А мені й на руку ковінька: без батька просторніше в хаті! От і парубки з дівчатами незабаром надійдуть: колядувати підемо! (Підскакує). Весело! А як ті парубки упадають за мною, як залицяються! І чого їм далася я? Хіба у нас на селі мало дівчат красунь! Одарка, Маруся, Пріська, Горпина... чим не дівки? Так ні: Оксани-таки та й Оксани! І сама не знаю, чого їм од мене треба? (Усміхається). А надто отой Вакула-коваль... як гляне на мене, то мов несамовитий. 
Ох, така ж моя доля, Що єдина в батька доня.* Маю воли і корови Ще й до того чорні брови!
Дарма ходиш, козачо, Дарма плачеш, небораче: Не на те вже я здалася, Щоб з тобою понялася!
Та яке ж мені діло, Що тебе я уразила? Мусиш мати більше гарту, Бо моргнула тільки з жарту!
Ой, лихо! Набік, хлопці, — Я в гаптованій, сорочці, І в намисті, і в коралях, Бо таки я справжня краля!
Таки подратувати люблю я, ніде правди діти? тільки й мого тепер, що пожартувати та посміятися. А там уже! (Махнула рукою). Е, ні! ще не час мені заміж: не хочу собі світа в’язати! Та й то: ще й не покохала щиро нікого. Так тільки... потрошку... Усі вони, оті парубки, якісь кислі, неначе квашені огірки! От хіба Вакула; то справді козак: огрядний, дужий! От такого до рук прибрати! Тільки батько мій, коли б господи не нашкодив: він такий на того Вакулу лютий, та все підходить до його матері, Солохи, — либонь, хоче з нею женитись?
За кулісами чутно навдалі колядку.
1
Добривечір тобі, пане господарю: Радуйся!
Ой радуйся, земле, — син божий Народився! (Тихо).
2
Ой застилай столи, та все тесовії: Радуйся!
Ой радуйся, земле, — син божий Народився! (Голосніше).
3
Та й клади калачі з ярої пшениці: Радуйся!
Ой радуйся, земле, — син божий Народився! (Стихає).
Оксана (прислухається). Ох, мені лишенько! На селі вже й колядок почали, а я ще й не прибрана! (Кидається мерщі до скрині. Після першого куплета прислухається й каже). Ні, це не до нас: здається, ряднів-ські. (Вийма керсетку, серги, дукачі й намиста). А що, хіба керсетку червону надіти? Чи до лиця ж воно буде? Хто його зна! (Одягає і підходить до дзеркальця). І що людям здумалось розславити, ніби я хороша? Брешуть люде — я зовсім не гарна! (Надіває перед дзеркалом намиста, серги, скида на плече косу). Не гарна... не гарна... (Співа).
Кому ж до вподоби Ці брови, ці очі, Що чорні, як терен, Темніші від ночі?
І що за краса в тім, Що ніс, як струнина, Що чоло — той папір, А щічки — калина!
А хвилі ці чорні Нащо пак здалися? Немов ті гадюки У косу сплелися;
їх можна злякатись, Як спадуть до стана... Коли придивитись, Я — таки погана!
(Одхилившись трохи од дзеркала, з палом,
О ні! я хороша, Пишаю красою, Як квіточка вранці, Умита росою!
Вакула ввіходить.
Вакула (про себе) Чи бачив хто зроду Такую дівчину? Сама тут на себе Любує з годину; Своїм голосочком Щебече, воркоче, А серденько в мене Мов вирватись хоче! Дівчино-рибчино, Краса-чарівниця, Над моїм серденьком Ти повна цариця! Чи є хто на світі З душею живою, Кого б не вразила Своєю красою?!.
Оксана ( разом)
Далеко до мене Вам, хлопці, я знаю... Дивіться, мов лебідь Яка, виступаю. Гальонки чи стрічки, Дукач чи намисто — Аж грають та сяють, Бо з золота чисто! Кого ж з парубоцтва Собі залучити?
Кого тим коханням Палким напоїти? О! Певне, од щастя Й себе не спочує... Вогнем мене спалить, На смерть зацілує!..
Вихід III
Оксана і Вакула.
Оксана (озирнувшись хутко, суворо). Ой хто се?! Злякав як!.. Чого се ти, мов злодій, підкрався? Хіба хочеш, щоб лопатою прогнала за двері? Ви всі митці до нас підлеститись: миттю пронюхаєте, що батька нема дома! Знаю я вас!.. А що, моя скриня готова?!
Вакула. Скінчу, моя ясочко, після свят зараз викінчу. Коли б ти відала, кільки я попоходив коло неї! Зате вже ані в панни, ані в попівни не буде такої скрині! Залізо на окову поклав таке, якого чорт його матиме й сотник на таратайці — дарма що з Полтави вивіз! А як розмалюю!.. Поле буде жовтогаряче, як жар, а по йому розкидаю червоні та сині квітки!.. Не сердься ж на мене! Дозволь мені хоч поговорити, хоч подивитись на тебе! (Підходить боязко).
Оксана (з ухмилкою). Хто ж тобі боронить? Говори, дивись! (Сіда на лаві і зазира в дзеркало).
Вакула. Яка ти хороша, Оксано! Дивився б на тебе... здається б, і закам'янів на сьому місці... та все б дивився!
Оксана. Справді?
Вакула. Оксано! Зірко ти моя! Дай хоч поцілую тебе! (Потягся до виду).
Оксана (од хиляється ). А зась! Чого забажав! Тобі як мед, так і ложкою! (Одпиха). Геть собі, геть! У тебе й руки цупкі, як залізо; та й сам пропахтів димом: певне, й мене всю в сажу убрав! (Знов до дзеркала).
Вакула (одійшовши набік). Не любить вона мене: їй все жарти... А я, мов той дурень, і очей не здолаю звести!
Оксана (тим часом щось вийма ще з приборів, надіва на себе, любує, а далі через плече до Вакули). Чи правда пак, що твоя мати відьма?	
Вакула (наближаючись до неї). Що мені до матері? Ти в мене — і мати, і батько, і все, що не є найдорожче на світі!..
Оксана. Ач, який ти! Тільки й батько мій пройда! Побачиш, коли він не ожениться з твоєю матір'ю!
Вакула. Ну, цього не буде!..
Оксана (дивиться на нього пильно). Побачимо! (Зазира в вікно. Трохи згодом). А що се дівчат нема? Давно вже й колядувати час!..
Вакула. Бог з ними, моя зіронько!
Оксана. Чому пак?! За ними, певно, прийдуть парубки... Підуть у нас ляси та баси... а вигадок, а побрехеньок, а сміху та реготу?!.
Вакула. Так тобі з ними весело?
Оксана. Авжеж, веселіш ніж з тобою! (Підходить до дзеркала, набік). Наче окропом линула! (Прислухаються). Ой! Хтось стукнув... певне, чужий. Утечу лишень я в кімнату та й каганець візьму, щоб не зуздріли з парубком. (Од дверей). Та й ти іди собі геть з хати, а то ще поговір піде... (Тікає за двері й зачиняється).
На кону стає темно.
ВИХІД IV
Вакула сам.
Вакула (дивлячись услід).
Отак усе б їй жартувати, Неначе кішка, заграє!
Чого б не дав я, щоб дізнати, Що там на серці в неї є?
Кого коха вона? Чи шкода їй хоч на кришечку мене?! Е, ні, кепкує вона, горда, Та серце шарпає рвяне! Я їй не варт і за підкову... Чого ж тривати тут мені?!
Щось стукнуло.
Хтось крадеться?.. О! Стукнув знову!.. Чи не коханець це її?!
А!! Коли так — не діждеш, брате, Щоб на сміх дався я тобі!
Коли б тільки мені спізнати, Хто ходить тут? Хто ворог мій?
Більший стук.
Його б побачить рад я дуже: Ех, дався б я тобі взнаки!
(Стає коло дверей).
Вже коли що, то, милий друже, Скуштуєш ти ції руки!!
(Засукує рукава),
ВИХІД V
Вакула і Чуб.
Чуб (ввіходить у двері помацки). Ну, та й хуртовину збили оце раптом чорти! Сказано, й глянути не дає... Як почало водити!.. Та не те, що до дяка, — кума згубив, трохи й з села не вийшов. Думав, що пропаду!.. Хвалити бога, хоч додому допхав! Оксано, засвіти!..
Вакула (не пізнавши Чуба). А чого тобі треба? Га?. Ч у б (набік). Отакої! Це не моя хата: в мою хату не залізе коваль; зроду-віку не зайде! Не так я на його визвіривсь!
Вакула. Ну, чому ж не кажеш? Заложило хіба, чи що?
Чуб (набік). От халепа! Не люблю я з ним на самоті говорити... Краще піти собі! (Почина помацки йти). Піч? Так це ж не ковалева хата! Що за мара? Де ж це я?
Вакула (набік). Так і є: щось непевне... Недарма моє серце ворога чуло!
Чуб (мацає по стінах). І чия б воно хата? Е! Чи не Левченкова? Так, так! Тільки ж задля чого коваль тут?
Еге-ге! Та це він, бачу, до молодиці ходить! Он як! Добре, добре!.. Тепер я вже розумію! (Шукає дверей).
Вакула. Чи довго ти там мимритимеш? Кажи зараз, хто ти і чого сюди вбрався?..
Чуб. Чи ба, як присікавсь! От же не признаюсь йому: не гаразд, як пізна! (Змінивши голос). Та це я, чоловіче добрий, прийшов до вас поколядувати!..
Вакула (набік). Бреше, іродів син! Певно, до Оксани. (До його грізно). Геть собі в зуби до чорта з своїми колядками!
Чуб (образившись). Чого ж ти справді тюкаєш, мов на собаку? Хочу колядувати, та й годі!
Вакула. Еге! Та тобі, як бачу, не дошкулиш словом... (Бере його за шиворот і пха до дверей). Отуди!..
Чуб (одступивши). Ти вже, здається, й пхаєшся?!
Вакула. Ей, мовчи та диш! Тікай од гріха: а то скую тебе на підкову! (Одходить далі).
Чуб (тихо, до себе). Цур йому!! Чи він не п’яний? Ще справді скалічить! Коли б хоч двері знайти! (Маца по стіні). Чи ба? І дверей нема!.. Оце водить! Може, це й не коваль, а чортяка! Свят, свят!
Вакула
(до себе)
Пішов, здається!
(Гірко).
То така ти! Ач, на шкоді Довелось піймати!
А все сміхи! Е, ні! Годі Себе мордувати.
Допитаюсь оце в кралі, Чи їй до любові?
Якщо ні, то гайда далі, Зоставайсь здорова!
Разом	Чуб
(тихо; набік)
Ще й реве, неначе в лісі! Так і є, що п’яний...
(Чуха).
А бодай тобі, гульвісі, В печінки поганий! Щоб ковадлами по пиці Тебе Молотило!
(Маца руками).
А дверей чортма в світлиці, — Мов чорти вхопили!..
В чистім полі, на роздоллі Розіб’ю я тугу!..
Ні! Вже вам мене не мати Більше на поругу!
(Шука).
Ох, коли б намацать
двері!
Ну, сказився б, клятий! (Лукаво й радісно).
Втім, його нема тепера У Солохи в хаті...
Гм!.. Сама вона в господі... Що ж? Піти б до неї!
Хай розважить на пригоді, Або, може, й теє...
Де ж ці двері!?
(Зачіпа й звалює кочерги).
Вакула. Так ти й досі не пішов? А? (Пха його кулаками межи плечі). Отуди к бісу!!
Чуб (з-за дверей). Тривай, чортів сину! Ти думаєш, що я на тебе не знайду управи? Будеш мене знати! Я не подивлюся, що ти коваль та маляр!
ВИХІД VI
Вакула і Оксана.
Оксана (вибіга з каганцем). Що се тут за грюк, за гармидер? (Придивляється до Вакули). А? Це ти товчешся по хаті, з кочергами бавишся? (Сміється і ставить на стіл каганця).
Вакула. Оксано! Що хоч наді мною роби, убий мене краще враз, а не рви мого серця кліщами! Не любиш, то не знущайся, не смійся!
Оксана. Подумаєш... їй-богу! Наказав два мішки вовни! Чи мені ж рюмати перед тобою, чи що?
Вакула. Скажи мені хоч, кого вибрало твоє серце, дай хоч гляну я в вічі своєму ворогові!..
Оксана (жартуючи). Чи ба, який цікавий?! А може, й тебе: чим не козак? (Засміявшись). Та не дивися на мене такими очима, бо спалиш!
Вакула (з запалом).
Як буря у лісі дуби нагинає, Отак те кохання мене знемагає; Аж рве моє серце до смерті-загину; Його ти струїла, недобра дівчино! Куди не піду я, чи вдень, а чи вночі, Печуть мене, ріжуть знадні твої очі; До кого промовлю, на кого не гляну — Одно тільки й бачу — дівчину кохану!
Кохаю, кохаю и кохати все буду: Моя ти цариця довіку, до суду І Промов же словечко ласкаве вустами, — Й за тебе хоч зараз поляжу Шістками!!
Оксана.
Як послухати, то справді Ніб мене кохаєш?
А допевнись — то й на другу Ще мене зміняєш!
Всі ви хлопці-парубки Одним ликом шиті: У вас правди тільки й є, Як води в кориті! А щоб лиха Не зазнать, Долі не зламати, Далебі, що краще вам Віри не діймати!
Вакула.
Не жартуй-бо, моя зоре, 	Вислухай вважливе,
Та скажи мені востаннє Словонько правдиве:
Чи такий вже остогидлий Я на твої очі,
Що до мене й прихилитись Серденько не схоче? Чи ще, може, обізветься Доля з-поза тину І мені ти коли-небудь Станеш за дружину?
Оксана 
Поки місяця немає, Сяють ясні зорі, — Поки дівка, поти й вільна, Як рибонька в морі;
Куди підеш — парубоцтво За тобою грає;
Полюбила, кого схочеш, — Хто тебе спитає?
Ні, ще рано козаченьку Волю продавати...
Вакула Як я стану тебе, зоре, Чуло пестувати, — 
Навіть вітру не дозволю На тебе буяти!
Чого схочеш, — буде в тебе Повнісінька скриня! 
Ти в моїй світлиці будеш Краля-господиня!
Твоя воля — моя воля
Буде аж до суду!
Та і чим мене запевниш, Що будеш кохати?
Чим докажеш мені,
Чи ти зрадиш, чи ні,
Чи любову свою Я слізьми не заллю?
Оксана. Побачимо.
Чого схочеш, тільки скажеш
Зараз і здобуду!
Хоч у пекло чи в рай Ти мене засилай: Я за кралю рідну .
Рад і зараз в труну!
Чутно гомін і сміх під вікном.
ВИХІД VII
Оксана, Вакула, Одарка, хлопці та інші дівчата.
Голоси (під вікном). Панове господарі! Дозвольте поколядувати, святого вечора вшанувати коло чесної господи вашої!..
Оксана (радісно сплеснувши руками). От і дівчата наші, от і наша коляда! (Через вікно). Спасибі, спасибі вам, — раді слухати!
Вакула. Оксано! Скажи ж хоч одно слово, хоч надію подай.
Оксана (з досадою ). От причепився, мов з ножем! Хіба оце тобі так нагло приспічило?.. (З усміхом). От краще слухай!
Вакула (гірко). Шкода вже! (Махнув рукою й одходить набік журливо).
Дівчата (за вікном співають).
Ой дивнеє нарождения Божого сина, Його же днесь спородила Діва Марія.
Спородила Суса Христа Пречиста пані, Ой іще ж ми не знаємо Божої тайни!
Оксана (до вікна). Спасибі! Просимо ж до господи. Голоси. А батько дома?
Оксана. Нема. Я сама в хаті.
Голоси. Сама?.. Ото добре!
Оксана (іде одчинять двері, зазира до Вакули, й сміється. За дверима). Роздягайтеся тут, дівчаточка!
Вакула (одходить набік). Смійся, смійся! Я й сам з себе сміюся! І де заподів я свій розум? Не любить вона мене... Ну й бог з тобою! Хіба тільки й світа, що в вікні? Є вашого брата багато! Та й що — Оксана? Яка з неї господиня буде? тільки до жартів та до приборів. Кинути зараз, та й годі!
Оксана вертається. Вакула глянув на неї й зупинився.
(Набік). Яка ж вона тільки хороша!.. Неволя моя, недоля моя!..
Увіходять дівчата, пересміхаються потроху і штовхають ліктями одна одну.
Дівчата (співають).

Чи дома, дома Бідная вдова?
Славен сси!
Славен сси, Наш милий боже, На небеси!
Що ж вона діє? Золото віє.
Славен єси!
Славен єси,
Наш милий боже, На небеси!
Немає дома — Пішла до бога. Славен єси!
Славен єси, Наш милий боже, На небеси!
Що одвієчки — На сиріточки. Славен єси! Славен єси,
Наш милий боже, На небеси!
Віншуємо вас з святим вечором! Дай боже вам вік довгий, а нам дохід добрий! (Кланяються).
Оксана (весело). Спасибі, спасибі! Дай боже! (Здоровкаеться). Здорова, Одарко! Марусе! Катре! А? Й тебе, Ївго, мати пустила? не лається?
Деякі (сміються). Де там... може, на дорогу й товченика дала!
Другі (сміються). Або паляницю в потилицю!..
Ївга (засоромилась). Ні, моя мати нічого!
Оксана. Та годі вам? бачите, як засоромили дівчину! Скажіть краще, чого ви так забарилися? Ми вже вас тут ждемо, ждемо... аж нуд напав!
Одарка. Та, знаєш, поки позбирались усі... деякі і од гурту одбилися.* Пріськи Шпортунівни нема, Мотря
Шаповалова до тогобітчан повіялась... там, бачиш, — Микола! (Підморгує). А ми пішли ото колядувати до Солохи, а там як загуде щось з комина, як схопиться завірюха, — так ми врозтіч!
Оксана, показуючи на Вакулу, заливається сміхом.
Маруся (сіпа Одарку за рукав). Та цить! Хіба не бачиш Вакули: то
ж мати його!
 Деякі сміються.
так! (До Оксани). А чого він такий
Разом, сміючись, біжать до Вакули, жартливо.
Одарка. Оце понурий у тебе?
Оксана. А я що?.. От ви його розвеселіть, дівчатка!
Маруся. Чого-бо, Вакулочку, сердишся?
Катря. Глянь-бо на мене!	
Одарка. Чому ти, справді, мов квач
У дощ?
Вакула (суворо). Не. лізьте, кажу!
Маруся, Катря (одскакуючи). Ой лишенько: битиме! Хто в бога вірус — ховайся!
Оксана. Оце по-парубоцьки! (З сміхом виступа наперед). А ще хоче, щоб його дівчата любили!
Вакула (до Оксани). Мало тобі самій глузувати, а ще виставила другим на посміх! Мабуть, кращого не діждеш від тебе! (Махнув рукою і мерщі за двері).
ВИХІД VIII
Ті ж, пріч Вакули.
Одарка. От же він справді розсердився. Ти-бо таки ним дуже нехтуєш.
Маруся. А він за тобою... і — боже мій!
Оксана (замішавшись). Звідкіля це тобі? (Швидко заговорюючи). Та чого се ми стоїмо? Сідайте: я винесу зараз яких ласощів...
Дівчата. Е, ні! Нема чого тут зимувати. Бери кожушанку мерщі, та й рушаймо!
Оксана. Ще наше не втече, ніч — як море!
Одарка. Далебі, швидче, Оксано: мені й у хаті не сидиться! (Придивляється до вікна). Та гляньте-бо, як зразу надворі вияснилось, — хоч у хрещика грай! Аж сміється ніч!
Оксана (підскакуючи і Обіймаючи дівчат). Весело! Тривайте, сестрички... я в один мах! (Біжить до дверей).
ВИХІД IX
Ті ж, без Оксани.
Маруся. А шкода, їй-богу, того Вакулу! Він у нас на все село парубок, а Оксана йому закрутила голову та й водить... аж змарнів, бідний!
Дівчата. Шкода, шкода! Моторний парубок!
1-	а дівчина. А маляр який з його! Розписав нашу церкву як писаночку!
2-	а дівчина. А чорта якого намалював, — хто й не захоче, то сплюне!
Другі дівчата (сміються). Мабуть, і тому, не при хаті згадуючи, не раз чхнеться!
Маруся. І чого б сій Оксані ще треба? Таке щастя, а вона ще брикається!
Ївга зітха на всю хату.
Усі (до неї). От кому до серця припало! Признавайся, признавайся, Ївго!
Ївга (засоромившись). Що се вам? Далебі, ні!
Усі (сміються). Говори.
Одарка. Не руште її! А я вам кажу, що Оксана тільки удає з себе таку перебору, а вона на Вакулу давно уже оком стріля. Хіба не запримітили, що як вискочив він, то аж на виду змінилася, — дарма що сміється.
Деякі (почувши, що йде Оксана). Чш! Чш!
ВИХІД X
Ті ж і Оксана, пов'язана платком: несе в руках миску з маковниками, а другу — з насінням.
Оксана. Чого се ви понишкли? Годуйтеся, сестрички... ось маковнички смачні, насіннячко! А парубоцтва й досі немає?
Одарка. Та чорт їх не вхопить!
Беруть усі маковники й горіхи; їдять.
Оксана (до Одарки згодом). Так що, що про Солоху?.. Тобі перебили.
Одарка. Ага! (Згадує й сміється). Ото... як сунули ми од Солохи...
Маруся і Катря (перебивають). А з комина як заіскрить!
Другі дівчата. Ми, пробі, — рятуйте!.. — та звідти!
Маруся. А Катря як зачепилась за тин... та кричить: чортяка вхопив, чортяка!
	Всі сміються.
Катря. Добре тепер сміятись, а там би стали на моє місце!..
Оксана. О, бодай вас! Що ж ви, вирятували?..
Маруся. Та — еж!.. Так нічого не вдієш! Одно — біжить та кричить: «Чортяка женеться!»
Другі. А ми — за нею, а ми — за нею!..
Одарка. А парубки ряднівські як побачили, що ми в горидуба граємо, та за нами лавою: «Лови їх, хапай!» — кричать. Маруся захотіла набік та як гепне! — так ногами і вкрилася!..
Оксана. Бач, а вона за себе й мовчить!..
Маруся. Коли на ковзалку скочила — усяк упаде...
Одарка. Та знаєш — ще впала та й не встає; а парубок який не добіжить, зачепиться через неї й — шкереберть!.. Та сміху, сміху!..
Оксана. Так ото тим ви так і барились! (Прислухається). Здається, парубки ідуть... (Підбіга до вікна). З звіздою, з звіздою! Це вже Вакулина праця! (До дівчат). Слухайте! Як прийдуть сюди, то ми підмовимо декого з нами колядувати і складчину зробимо! (Підморгує).
Усі. Добре, добре... з музиками!
ВИХІД XI
Ті ж і парубки.
Хлопці (ввіходять з звіздою; на двох — торби здорові. Співають).
1
Нова рада стала,
Що на небі хвала:
Над вертепом звізда ясна Увесь світ осіяла!
2
Пастушки з ягнятком Перед тим дитятком На колінцях упадають, Христа-бога вихваляють:
3
Ой ти, царю наш, царю! Ти, небесний шахварю! * Даруй літа щасливії Сього дому господарю!
Будьте здорові з святим вечором! Дай боже і на той рік діждати!
Дівчата і парубки кланяються одні одним.
Оксана. Дай боже! (Вийма з печі пироги, ковбасу і книші). Спасибі за честь і за шану! (Дає до рук міхоноші пироги, книші й гроші). Не поцурайтесь нашої вдяки.
Міхоноша і деякі. Велике спасибі! (Хочуть іти).
Оксана. Та ви б спочили хоч трохи!
Парубки. Е! Ніколи!..
Одарка. Що ж ви нас самих кидаєте? Нехай зостанеться принаймні хто й з нами колядувати!
Деякі хлопці. Ну, вже зостаємося; шкода вас сиротити!..
Другі з звіздою. Ач, зрадники!.. Прощавайте ж! (Виходять з звіздою).
Усі (в хаті). Щасливо!
ВИХІД XII
Ті ж, без хлопців з звіздою.
Грицько. Ну, чи всі ви здорові, мої чорноброві? Скажіть нам спасибі на цім слові, та за нашу ласку дайте нам ковбаску, а в подарунок — кожному поцілунок!
Дівчата одні. Ого! Захотів печеної криги!
Дівчата другі. Уже Грицько без прикладу не обійдеться!
Сміх.
Оксана. Спасибі вам, пани молодці! Сідайте ж, будь ласка, — гостями будете!
Здоровкаються дівчата і парубки; деякі сідають. 
Разом усі.
Грицько. А, їй-богу, сьогодні б і поцілуватись не гріх для святого вечора.
Оксана. Е, вибачайте: ще не вияснилось!
Одарка. Та й губи поприщить!
Грицько. Сількісь! Я вже цю покуту прийму! (Утира полою губи; хоче Одарку поцілувати).
Одарка. Чи ба? Він і справді! (Біжить між дівчат).
Дівчата (сміються). Кортить котові сала, та — зась!
Грицько. Отакі дівчата: вір їм! І слова не дотримає. Адже, гляньте-бо, як вияснилось надворі?
Оксана. Маєш рацію, Грицьку: нема що, вже треба тебе поцілувати!
Грицько. От дівка! От моторна!.. (Хоче її обняти).
А та зненацька бере Марусю і намість себе пха до Грицька; той її цілує. Маруся кричить. Усі сміються.
Дівчата (кидаються). Рятуймо Марусю!
Маруся (пручаючись). Геть, геть! Одчепися! ( Виривається).
Оксана. Годі, годі! (Розбороня).
Парубки (до себе). Не подавайсь, хлопці!
Починається мішанина, деякі хлопці цілують дівчат; гвалт. Маруся одривається. Дві купи: ліворуч — дівчата; праворуч — парубки; посередині — Оксана й Маруся.
Маруся (до Оксани). Що се ти, Оксано?!.
Оксана (перебива її й цілує). Не сердься, голубонько! (На вухо). А буцім і не рада? Це ж твій коханий! (До хлопців). Що се ви, чи не з морозу?.. Сідайте ж, хоч почастую вас.
Грицько. А може, і тут одуриш! (Сміється; до Марусі тихо). Прости мене, моя рибонько!
Оксана. Ні, ні, мої лебедики: є в мене запіканочка лепська! (Виходить).
Деякі парубки. Спасибі, оце так! Бо справді мороз здоровий.
1-	й парубок. Аж скалками сипле...
2-	й парубок. З очима!
Парубки сідають.
ВИХІД XIII
Ті ж, без Оксани.
Одарка. А ви вже й подубли? Бідні!
Другі дівчата. А ще дві торби взяли!.. І що вони виколядують? Та вам би на печі сидіти!
Тиміш. Говоріть! (Трясе торбою). От у нас: і ковбас, і паляниць, і пирогів... а у вас, мабуть, і торбу вкрали, бо щось не видко!
Дівчата. Вкрали?.. Ми ще й колядувати не починали, а от ви!.. (Співають, показуючи з сміхом на хлопців).
Виспівали пирогів, пирогів — Двоє дохлих горобців, горобців; Та ще до присмаку — Недоїдки з таку!
Парубки (схоплюючись).
Гей, дівчатка, не брешіть, не брешіть — Нашу здобич полічіть, полічіть!
А себе й забули — Виспівали дулі!
Дівчата.
Ще побачим, чия взяла, чия ні? Ми заробим за коляду півсвині, А як буде мало, То ковбас і сала!
Парубки.
Гей, дівчатка, наша думка така. Заробите з-під вікна кулака; Та ще для посмішки — Хвостика від кішки!
ВИХІД XIV
Ті ж і Оксана.
Оксана. Отакої... вже й на сварку пішло? Ходіть-но, я вас помирю. Ну, Грицьку! (Налива чарку).
Грицько. Пригуб же спочатку ти, пишна господине!
Оксана (підійма чарку). Дай же боже, щоб усе було гоже! (П’є і кривиться). Міцна!..
Грицько (приймаючи до рук чарку). А тобі, моя крале хороша, дай боже два мішки грошей, та ще в придачу до того козака молодого! (П'є).
Тиміш. Або й двох!..
Дівчата деякі. Отуди к бісу! (Сміються).
Оксана (сміється). Оборони господи і од одного!.. Тимоше! (Налива й дає).
Тиміш. Пошануй же сама. (Одхиля).
Оксана. Е, та так я і вп’юся! (Бере). Ну, дай же боже нам, дівкам, на здоров’я, а вам — на безголов’я!
Дівчата. Еге! Дай боже, дай боже!
Тиміш. Кривдиш, моє серце! Пошли господи, щоб наші дівчата не брикалися та за нами, молодцями, побивалися! (П'є).
Парубки (сміючися). Щоб коси потіпали й на собі волосся порвали!
Дівчата. Діждете!
Оксана (передаючи Одарці пляшки й чарку). На лиш, Одарко, частуй за мене, а я вийду подивлюсь, чи не видно батька?
Одарка. Добре. Тільки вибачайте, панове, — сама, далебі, не питиму, а то мені зараз заверне голову.
1-й парубок. Е, це не порядок: уже коли не хочеш пригубить чарки з вінця, то пригуб мене, молодця!
Одарка. Ач, вигадав! Минеться!
Усі купчаться навколо Одарки; дівчата шепочуть собі з своїми. Одарка частує. Примовляють щось пришептом; впродовж монолога хихикають.
Оксана (іде до дверей, замислена. Зупиняється коло вікна, придивляється і потиху до себе). Щось не видко Вакули. Може, справді образився! Я таки уже надто його дратувала сьогодні... аж досадно! Таки мене мов бісик крутить! (Зазира іще раз у вікно і йде в двері).
ВИХІД XV
Ті ж, без Оксани.
Голоси. Дай же боже... Спасибі... За твоє здоров’ячко!
1-й парубок. Щоб наші вороги не сміялися. (П'є). Одарка. Здається, всіх обнесла?
Грицько й другі. Мене забула!.. А мені?
Одарка. Овва!.. Захотілось по другій? Ще не заробили: от наколядуємо сперше, та в Солохи вже складчина...
Маруся. Ось — маковники; закусіть солоденьким.
Голоси. Еге, еге! Солоденьким! Давно б час... (Сміються; беруть і їдять).
ВИХІД XVI
Ті ж і Оксана.
Оксана (ввіходить смутна; до себе). Ні, не видко Вакули ніде... (Зітха). Не покине! Не так у його й очі зорять!
Грицько їв і зразу приснув та й почав реготатись, узявшись за боки.
Усі. Чого се ти? Дивіться, чи не здурів?!
Грицько (береться за живіт). Ох! Та це я згадав... (Знову приснув).
Деякі (показуючи пальцем, починають самі сміятись). Та кажи-бо, що згадав?
Оксана (підходячи, й собі сміється). Ну-бо, що там?
Грицько (маха руками). Волосний писар...
Парубки. Ну, ну?
Грицько. Я біжу ото до гурту... дивлюсь — щось рачкує, аж то... «Що се ви, пане писарю, кажу, робите?» — «Місяця, каже, шукаю!»
Усі (сміються). Місяця?.. Ха-ха!
Грицько. Та так, знаєте, маца по снігу руками. «Де ж, кажу, тут місяць? Адже він на небі!» — «Е, каже, був... та оце зараз, перед моїми очима, почав танцювати, поки не впав!»
Тиміш. Ото смикнув добре!
Сміються.
Грицько. Там такого поназбігалось... регіт такий зняли! А він, знай, гвалтує, що або чорти... або Солоха вкрала місяця!
Сміються всі.
Одарка й Маруся. А знаєте, й нам була у Солохи оказія; оце ми розказували...
Тиміш. Е, та то відьма!
Оксана. Невже таки правда, що вона відьма? То, може, люди брешуть?
1-й парубок. Де там? Я й сам торік бачив у неї хвоста.	
Деякі. А чи великий?
1-	й парубок. 3 веретено завбільшки!
Дівчата. Ох, моя матінко!
2-	й парубок. А позавчора, хіба не чули? Перекинулась вона свинею, прибігла до попаді, наділа шапку батюшчину, крикнула півнем та й зникла!
Дівчата. Невже?!
Тиміш. Та що й говорити! Мені й самому торік літом таке вшкварила... (Хита головою).
Усі. Ану-ну? Розкажи.
Тиміш. Саме перед Петрівнами... ліг я в хліві; коли це, дивлюсь, — відьма... простоволоса, в одній сорочці, страшна така!.. Корів почала доїти... Я ж хотів був повернутись, а вона як мазне мене чимсь по губах... (Спльовує). Бр-р-р!.. Аж три дні вернуло!
Усі (враз). Ха-ха-ха! Ото нагодувала! Го-го-го!
Тиміш спльовує.
Оксана. Та годі вам казна-що вигадувати про бідну Солоху. Вона така ласкава до нас — чи вечорниці, чи складчина, то не де як у неї: от хоч би й сьогодні...
Грицько. Не будемо, не будемо; я ще тільки одно щось розкажу! (Щось тихо розказує).
Дівчата і парубки оточують його купками. Виголоси й регіт.
ВИХІД XVII
Ті ж і Вакула.
Вакула (тихо одчиня двері й дивиться пильно на Оксану). З парубками жартує! їй все весело! Невже з голови я не виб’ю цієї Оксани? Не хочу про неї думати, а дума самохіть лізе! Тікаю, не хочу йти до неї, а мене так і тягне, так і тягне!
Одарка (зуздрівши). Вакула, Вакула!
Оксана (скочивши). Де ти був, Вакуло? А ми тебе ждемо!
Парубки. Здоров, здоров, пане-брате! Та без тебе у нас і свято не в свято!
Маруся й Одарка. От слава богу, що ти прийшов! Тепер і колядувати рушаймо. Вакула за ватажка!
Вакула. Ні, на цей раз — без мене! t
Грицько. Що се з тобою зробилося? Чи не наврочив хто? Первий був до колядок, а тепер — на тобі!
Оксана. Та ну-бо, Вакуло, не сердься, ходім! (Підходить до його й кладе на плече руку).
Одарка. Чи не про тебе, козаче, ця пісня?
Грицько. Ану, яка? Піддай палу!
Одарка.
Ой на дубі листя січеться, Козаченько з туги аж гнеться. Та дівчина лиха
Доведе до гріха!
Ех, згинь ти, моя доле, — Заллю медом своє горе!
Хай музика стогне, грає, — Козаченька звеселяє!
Парубки й дівчата.
Так, справді, — набік горе! Хай вино-мед ллється морем! Хай музика стогне, грає, — Козаченька звеселяє!
Одарка.
«Кину, каже, горду дівчину Та повіюсь геть на чужину: На багатство моє
Та чи мало тих є
Ласих оченят!»
Парубки й дівчата.
Не журися, козак, Буде справді все так!
Парубки Разом.
Ох, і дівчатка, бог вас уродив!
Що б ви робили та без парубків?
Дівчата
Та нам байдуже, хоча б і сім літ Був на вас, хлопці, сильний недорід!
Одарка.
Ой ходив козак, доходився — У шинкарки з горя пропився
І лишив за красу Там худобу усю! Ех, тоді! Набік горе! Наливай ще, моя зоре: Хай музика стогне, грає, — Хай козак ще погуляє!
Парубки й дівчата.
Так, справді, — набік горе! Наливай ще, моя зоре: Хай музика стогне, грає, — Так козак у нас гуляє!
Одарка..
А шинкарка йому на слові: «Купи мені керсет шовковий, Та не будь-бо скупий Й черевики купи, Та ще й золоті!»
Парубки й дівчата.
Ой чи сяк, ой чи так, А попався козак!
Дівчата
Так вам і треба, Хай шинкарки вчать: Нащо вам шукати За селом дівчат?
Парубки
Гак на чужині Погиба наш брат, Та з-за тих лукавих Чорних оченят!
Грицько (моргаючи на Одарку).
За таку, наприклад, дівчину Та чого я, братці, не скину? І кису, і жупан — З нею й так буду пан! Ех, усе пропадай — Мене тільки покохай!
Парубки.
Ну, та й Одарка — козир-дівчина! Варт черевичків не таких вона! 
Оксана.
А в тебе, Одарко, справді
Нові черевики!
Які ж гарні! Ще й з золотом, — Хоч і на музики!
От щаслива, що є кому
Тобі купувати,
Мені ж, бідній, безталанній, Нема що й гадати!
Вакула.
Не тужи, моя рибчино! Та такі Оксані
Я доскочу черевики, Яких чортма й [в] пані!
Оксана.
Ти? Дістанеш? Я й забула Про тебе, їй-богу! Подивлюсь я, чи й надіну Ще на свою ногу!
Хіба б тільки від цариці Черевички взула!
Парубки й дівчата.
Ну й Оксана, ну й Оксана! Ач, куди махнула! Ха-ха-ха-ха-ха-ха-ха-ха!
Ач, куди махнула!
Оксана (до Вакули).
Якщо ти мені здобудеш Царські черевики, — Отоді-то вже, Вакуло, Я твоя навіки!
Парубки й дівчата.
Ха-ха-ха-ха!.. Чи ви чули? Завдала задачу!
Вакула.
Ти смієшся, ти глузуєш Наді мною, бачу!..
Оксана.
Присягаюсь перед миром — Слова не зламаю: Дістань тільки черевички, Щиро покохаю!
Тоді зараз хоч до шлюбу Веди за рученьку!
Парубки й дівчата.
Ану лишень до цариці Вдарся, коваленку!
Дівчата.
Xa-ха-ха-ха!.. До цариці! Лихо, моя ненько!
Оксана.
Ти казав, що рад і в пекло Для мене дістати;
Докажи ж тепер, Вакуло, Що вмієш кохати!
Ну, дістанеш? Як за те я Обійму кохано!
Вакула.
Не дратуй-бо!.. Не жартуй-бо Так з вогнем, Оксано!
Парубки й дівчата.
Гей, ходім колядувати: Час давно до діла!
Гей, рушаймо!.. Ну, та й дівка! Ну, та й насмішила!
Всі рушають.
Оксана (обернувшись).
Пам’ятай же, черевички, Що взува цариця!..
Парубки, й дівчата (у дверях уже).
Ха-ха-ха-ха! Бодай тебе!
От так вигадниця! (Виходять).
ВИХІД XVIII
Вакула сам.
Вакула.
Не здолаю, не здолаю — Нема більше сили!
Чого ж вона така гарна, Боже ти мій милий? її очі, її речі Рвуть, шматують, палять. Моє серце... Над собою Й волі вже не маю!!
Оксана (з-за вікна).
Від цариці черевики — Пам’ятай, козаче!
Парубки і дівчата (за вікном). Ха-ха-ха-ха!.. Ну, та й метку Завдала задачу!..
Вакула.
Е, ні — досить!.. Час скінчити. Нитку увірвали!
Душу чорту! В ополонку — Й поминай, як звали! (Вибігає).
Завіса спада
ДІЯ ДРУГА
Хата Солохи — простора, порожнювата. В однім кутку здоровий житій  і ковальські причандали. В другім кутку лежить три здорових лантухи; один з вугіллям.
ВИХІД І
Солоха сама.
Солоха (прибирає у хаті). Оце! Мов і не прибирала! І не знать, що святки — такий гармидер у хаті! А все Вакула; поназносить завжди сюди свого струменту, мішків, вугілля та й набруднить усюди. Ну, щоб у своїй кузні держати? Так ні, каже — цигани покрадуть! От і прибирай за ним, як знаєш! Та ще отими барвами поналяпує! Ні вже! Дрібноту яку я й сама вимету, лави помию... А мішки і кадоби — вибачай! Винесеш ти на своїх плечах; бо мої вже й підносилися трохи! (Почина вимітати і стира з лави; зачіплює глечика й розбива). Отуди к бісу! (Знов прибира, а далі сідає на лаві оддихати). Ху, утомилась! Не та вже стала: важко от і спину зігнути!.. Ох! Літа мої красні минають!.. А за молодощів була з мене й дівчина, була й молодиця! Все в руках у мене горіло — і гульня, і діло! Вогонь була — не дівка: хороша і до хлопців моторна! (Співа).
Було, пройду по селу, Вже й юрба за мною;
Той шапочку ізніма,
Той маха рукою.
А я собі — мов не я,
Мов недобачаю;
Усміхнуся з рукава До кого вже знаю!
Оченьками підморгну,
Поведу бровою:
Лягай, хлопче, у труну Або йди за мною!
Мати, було, лаються, батько сікаються бити, а мені байдуже! Чорт своє, а дяк своє! (Співа).
Як була я молодою
Преподобницею,
Було, сяду за роботу
Під віконницею;
Ой хто йде, не мине — 
Задивляється;
А чи оком, а чи словом
Затримається!
«Чи я ж тобі, моя доню,
Не наказувала, Щоб до вікон мені хлопців
	Не принаджувала!
Затуляй вікна
І віконниці;
Роби дома, сиди мені Хоч на долівці!»
А я ж тобі, моя мати,
Перекір наряжу!
Повну хату ще й кімнату
Парубків наведу!
Перекір, перекір,
Перекорище:
Повну хату ще й кімнату, Та ще й дворище!
(Підморгує й пританцьовує). Нажилася-таки я, натішилася! Нехай другі будуть дурні, а я — ні! Ех! Аж згадати весело! Знали Солоху навкруги! (Зав'язує платком голову). Та ще й тепер не втекло наше, дарма що постаріла, а на які очі, то й гарна! Поповодимо за вуса ще; на кого з старих голів оком не скину, то й мліє: Сверби-ніс, Чуб, дяк, Голова... та чи мало чуприн тих! Шкода тільки, що жонаті; та й я не дурна, — не на таку напали! (Співа).
Ти думаєш, дурню, Що я тебе люблю, А я тебе, дурню, Словами голублю!
Ти думаєш, дурню, Що я тебе кличу, А я тобі, дурню, Крізь тин дулі тичу!
А!.. Думайте, дурні Що ви всі хороші, То носіте до мене І добро, і гроші!
Отак дури їх, а й слід: не лізь, діду, на вишню, бо вб’єшся! Кожний думає, що я за ним і боже як побиваюсь! А мене аж сміх бере! Дарунків поназносять такого!.. Платіться, сиві чуби! (Лукаво). Де ж бідній вдові й узяти? На моє сирітство і бог вибачить! (Замислюється). А все-таки треба б собі на старість що-небудь певне придбати! От,
Чуб — удовець; за того вже давно я обома руками! Та ще й дука на все село! Грунтів, худоби всякої — сила; скирти на токах, у засіках аж тріщить, а в скринях од покійної Горпини добра скільки зосталося! А! Тільки очі пасу!.. Прибрала б я до рук оте все, попорядкувала б! Що ж? Чуб до мене... і землі під собою не чує... хоч сьогодні до шлюбу! От коли б тільки Вакула мій тут не нашкодив! Він за тією дзигою Оксаною ударя. Та, здається, я проти його добре піддрочила Чуба: і в хату не пустить!
Чутно, хтось стукає в двері.
Ой хтось іде! Чи не Вакула? (Іде до дверей).
ВИХІД II
Солоха й Голова.
Голова (увіходить в двері, тупоче ногами й струшує сніг з капелюха й кожуха). Ух! Трохи не замело! Оце втрапили до дяка?.. Не казав я? Як знялась хуга — то кум чи не в заметі застряв де?! А я... на світло — та до вас, Солохо! Одігрійте мене, моя пані! (Скидає кожуха). Та тепер, на розговинах, здається, і попоштувати можна... (Підморгує).
Солоха (пер,ебива). Сідайте, сідайте, пане Голово! Я почастую вас зараз калганівкою, а на закуску і ковбаси спряжу! (Іде до хижі).
Голова (дивиться услід). Ех, добра баба! Чорт не баба! Коли б тільки хто не притьопавсь! Та в таку негоду й собаки не виженеш! (Крякнув).
Солоха (виносить на-гарілці горіхи, шишечки, чарку і в руці пляшку, налива). Покуштуйте: сама настоювала!
Голова (дивиться в вічі). Мусить бути смашна! А що ж ви самі? Може, це отрута? (Хихика).
Солоха. Вигадали! (Пригублює). Ну, будьте здорові з святками; дай боже, щоб наші вибрикували! (Долива й подає).
Голова. Дай боже все частуватися та частіше з вами видатися! (П'є й крекче). А! Добра калганівка! Мабуть, і бодян * є!
Солоха. Трошки вкинула. Призволяйтесь поки — медяників, горіхів...
 Бодян — рослина.
Голова. Е! Не ті вже в мене зуби... не вкусю! Мені чого-небудь мнякенького...
Солоха (потупивши очі). Чого б же вам? їй-богу, не знаю!
Голова. От сідайте, будь ласка, отут... (Обійми потроху за стан). Так не знаете?
Солоха (соромлячись). Далебі, не знаю!..
Хтось стукає; схоплюються.
Ох, мені лишенько! Хтось іде!
Голова (встає й шука шапки). Хто б це? (Набік). От чортяка!
Голос дяка. Пані Солохо, отверзи!
Солоха (набік). От халепа! (Вголос). Це чи не дяк?
Голова. Сховайте мене куди-небудь зараз: мені не випада тепер з дяком здибатись!
Солоха. Ох, біда ж моя! Куди я вас, пане Голово, сховаю? Лізьте під запічок!
Голова. Що ви?! Туди і мій чобіт не влізе!
Голос дяка. Солопія Остахвієвна!
Солоха. Хіба в лантух? (Висипа вугілля в кадіб). Лізьте ж швиденько, а я зашморгну вас...
Голова. А там не тісно буде?
Знов стук.
Солоха. Ой, лізьте-бо швидче, не гайтесь, бо бісовий дяк і двері висаде!
Голова. А, щоб вас! Чи лізти, то й лізти... (Влазить).
Солоха (зашморгує над ним лантуха і кричить до дверей). Зараз, зараз! Тривайте, одягнусь!
Голова (з мішка). Ой-ой! Чуба прикрутили! Чуба! Чуєте?
Солоха не чує й біжить до дверей.
ВИХІД III
Солоха і дяк.
Дяк (ввіходить, тупоче на місці й потира руки). Здравія і долголітія, благоденственного і мирного житія!
Солоха. Спасибі вам! (Озирається на мішок, де ще крекче Голова). А що... надворі мете? 
Дяк. То єсть — світа преставленіє! До мене іміла совратись кумпанія: пан Голова, Чуб, козак Свербиніс, Передерипуп, знаменито берущий баса, і прочії; но стихії, здається, воспреп’ятствували сьому. Мню, що сіє к луччому, ібо я возмог кинути храмину свою і побрести по заметах до вас, ліпообразная Солохо! (Потира руки).
Солоха. Спасибі за ласку! Сідайте!
Дяк (сідає на кінчику й очима їсть Солоху; та трохи не при собі).
Який час тиша.
Одначе за такий подвиг уповаю некую мзду од вас полупити...
Солоха. Що се ви бозна-що кажете, а ще письменні!
Дяк (встає). Не розумієте мене: мзда — сиріч нагорода, ліпообразная Солохо!.. А обладаєте ви таковим багатством сладчайших прелестей, що не гріх сущу рабу єдиную од сіх уділити!
Солоха (засоромилась). Я вас сьогодні й не второпаю, про що ви кажете?
Дяк. О, ліпото уязвляющая, сосуде іскусительний!.. Хитриш, а розумієш добре, чого алчет душа моя!.. (Співа).
О ізбранная Солохо, О владичице моя! Ощаслив хоч вельми трохи Дні моєго битія!
Без тебе блуджу я дето;
Без тебе — усюди мла:
От, неначе «в руці лето» — Моє серце ти взяла!
О внемли, як тя кохаю: Ти для мене цілий мир! Титло серця, путь до раю І душі моєї клир!
Солоха (набік).
Розманіживсь як медяно Оцей капосний бабій! Ач, мізерне та погане, А до патоки й собі!
(До дяка).
Разом співають.
О, я знаю вас незгірше — Язиком солодите. Пошукайте яку іншу, Щоб повірила на те!
І чого б мене кохати,
І здалась би нащо я? — Коли збоку, в власній хаті, У вас жінка є своя?!
Дяк
О, не рци про ню і словд, Бо не чтить сіх серце уз: Ваші щічки, ваші брови Його взяли на мотуз!
Але зимність ваша губить! А в писанні гріх за се:
Бо хто мнозії возлюбить, Тому проститься усе!
О, купино золотая, Всі єсьми твої раби;
Дай іспити з чаші рая, Миро сладосне люби!
Разом.
Солоха
Я не вірю в ваше слово, Щоб приміли полюбить, Коли ви уже готові Свою жінку обдурить!.. І мене яким ви робом Полічили за плоху?
Ви ж письменні, вам би сором Підбивати до гріху!
Та й яке там злато в мене І яка там купина?
Втиште серденько шалене, Бо я вдівонька сумна!
Дяк. Почто убо, ліпообразная Солохо, і досі не отверзете серця своего на моленій мої? (Усміхається).
Солоха. Не знаю, чого вам од мене треба? Та й звідкіля ви взяли, що в мене злато є?
Дяк. Гм!.. Гм!.. (Усміхається). Звідкіля? Очеса мої видіста! (Підходить близько, кашля й пальцем торка). А що це у вас, ліпообразная Солохо? (Одскакує, потира руки).
Солоха. Як що? Рука, Пантелимон Никихворович!..
Дяк. Гм!.. Рука!.. Хе-хе-хе! (Пройшовся). А це що у вас, многоцінная Солохо? (Доторкується до шиї й одскакує, потираючи руки).
Солоха. Хіба не бачите, Пантелимон Никихворович? Шия, а на шиї намисто.
Дяк. Гм! На шиї намисто? Хе-хе-хе! (Знов пройшовся). А це що у вас, благовонная Солохо? (Приторкнувся до дукача).
Солоха. Як що? Дукач, Пантелимон Никихворович.
Дяк. Гм!.. Дукач, то дукач! Но там мню...
Хтось стукнув.
Ох, боже мій, стороннє лице!.. Що, як застануть тут особу мого аванія? Дійде до... Ох, мені лихо!
Солоха. Та не бійтесь, може, це ваша жінка?
Дяк (тремтить). Ох, последняя горше первого!.. Бога ради... добродітельна Солохо... ваша добрість, як глаголет писаніє... глава тринад... тринад... стука, стука! їй-богу, стука! Ой сховайте мене куди-небудь!..
Солоха. Хіба в лантух? (Висипа мерщі вугіллю). Лізьте ж!
Дяк (лізе). Аки Іона во чрево китово!
Солоха (зав'язує й біжить до дверей). Оце!.. Іще хтось! Мов змовились! (Одчиня і набік). Ох, моє горенько — Чуб!
ВИХІД IV
Солоха і Чуб.
Чуб (струшує сніг). Здрастуй, Солохо! Ти, може, й не сподівалась на мене? А? Правда, не сподівалась? Може, я перешкодив? (Підморгує, розперізується і хапається за спину). Ач... клятий!
Солоха (соромливо). Чим же б то ви мені перешкодили? Ви в мене завжди дорогий гість!
Чуб (усміхається і бере за щоку Солоху). Гм-гм!.. Дорогий?.. А може, ви тут бавились з ким, може, ти кого сховала уже, га?
Солоха (з острахом озирається на мішки; набік). Пропала я! Невже він підслухав?! (До Чуба). Що це ви кажете? Гріх вам таке вигадувати! Хіба ж я до кого, крім вас...
Чуб. Хі-хі-хі! Знаю, знаю! А ти вже й розсердилась! Поможи ж мені хоч кожуха скинути!
Солоха скида, а Чуб покрикує.
Ой-ой! Обережніш! Там отой... о... я спину намулив... Солоха. Чим же се?
Чуб. Та, здається, на печі спік! Хоч би ти погоїла...
Голова в мішку гикнув.
Хто се? Справді, чи нема кого? (Озирається).
Солоха (змішавшись). їй же богу, нікогісінько!.. То я... ногою рипнула...
Чуб. Ногою? Дивись мені! (Усміхається і пальцем пригрожує; розперізується). Ну, а тепер, Солохо, дай хоч 
чарку горілки: мабуть, у мене й горлянка замерзла од клятого морозу. Послав же бог таку ніч саме на різдво! Як схопилось, чуєш, Солохо1, зразу як схопилось... аж пальці подубли!.. Як схопилось, кажу...
Голос за дверима. Одчини!
Чуб. Хтось стука?! (Встає).
Голос. Одчини!
Солоха (набік). От напасть. Розносило їх сьогодні! (Метушиться по хаті). Хто б же це?.. Хіба, може, син?!
Чуб. Вакула?! Слухай, Солохо! Куди хоч дівай мене, а я не хочу... (Хапається за спину). Ні за що на світі не хочу показатись тому клятому виродку! (Хапається знов). Щоб йому набігло під обома очима по пухирю з копицю завбільшки!
Солоха (біга по хаті). Ох, мені лишенько! Куди б же вас?!
Чуб. Куди хочеш, кажу!
Солоха. Лізьте хіба у лантух?
Чуб (лізе і лається). А, щоб тебе ковадлом по пиці!
	Солоха зав’язує.
Чуб (з мішка). Ох, ох! Щоб тебе молотами пошкварило! Собачий син! Ох! Ох!..
Голос. Одчини-бо.
Солоха. Зараз, зараз! Тривай! (Вибіга за двері).
ВИХІД V
Три мішки, що лежать так: спереду на кону, праворуч — 1-й мішок (Голова); ліворуч — 3-й мішок (Чуб); посередині, трохи далі, — 2-й мішок (дяк). Який час на кону тиша і далі межи кожною реплікою чималі паузи.
Чуб. Ох, ох! Гемонів син!.. Ху!.. Тісно як! (Пручається).
Голова (зика). Ги... ги!.. Ач-хи!.. Ач-хи!
Чуб. Хтось чха?
Дяк (продира дірку). Хоч обозріти б! (Висовує голову). Чи не можна вспять?
Голова. Гик... гик!.. Ач-хи!.. Ач-хи!
Дяк. Ой! ой! (Ховається мерщі). Спаси мя, господи! Чуб. Ох! І не повернешся!
Голова. Ач-хи!.. Ач-хи!
Чуб. Який там біс чха?
Три мішки і С о л о ха.
С о л о х а (тихо ввіходить і зачиня двері;, до себе співа). Що ж тепер, кажіть, почати?
Як з мішків їх повиймати?!
До других байдуже,
А за Чуба дуже Мені страшно!
Голова. A-а! Ги-ги!
Чуб. Ох-хо!
Дяк (висунувши голову в дірку).
Порятуй, Солохо,— Дам ті брашно!
Солоха. Та цить, мовчи, вражий дяче!
Чуб. Який там біс іще плаче?!
Дяк.
Ой змилуйся, жено,
Не дай пропасть бренно!
Голова.
A-а! Ги-ги!
Чуб.
Ох, сказився б, клятий!
С о л о х а.
їх випустить з хати — Не до чмиги! 
Солоха
Ой пропала
Моя справа!
Піде в селі
Тепер слава!
Не дістанусь Чубу, — Не візьме до шлюбу Мене зроду!
Тепер мені просто Кинутись хоч з мосту Та й у воду!
Дяк
А ще жінка Розпізнає, Поб’є мене, Розтерзає!
І останню косу Мою скудовлосу Потріпає!
Чуб
А, сказився б Той проява!
Ну, Солохо, — Кепська справа! Тривай, моя люба, Уже більше Чуба Не видати!
Голова
Оце! Ги-ги! От робота!
Ач-хи! Ги-ги! Ну й тіснота! А, біс оцій бабі; Коли б мені набік Хоч до хати!
При остатніх віршах починає за вікнами хор і заверша квартета. Хор.
Ой радуйся,
Наша земле!
Ой радуйся,
Наша земле!
Добривечір тобі, пане господарю. Радуйся!
Ой радуйся, земле, — син божий Народився!
Солоха (вдарившись об поли). Мало ще! Колядників принесло! Як впруться ще в хату... Біда!.. Я й сама не своя! (Бере мерщі паляниці, ласощі, гроші і кида похапцем за вікно). Спасибі, спасибі!.. Ідіть собі, люде добрі!
ВИХІД VII
Солоха, Маруся і Катря.
Маруся і Катря (ввіходять швиденько). Здорові були! З святим вечором} тіточко!
Солоха (набік). На тобі ще!.. (До їх). Спасибі... спасибі!.. А я оце простяглась з хати... до Явдохи...
Маруся. То й добре. А ми, тіточко, до вас...
Катря. Коляду знести, складчину зробити...
Солоха. Складчину?! (Набік). Якраз до шмиги! Що мені сьогодні за придача?! (До їх, змішавшись). Знаєте, мої любі, чи не можна б краще на сьогодні деінде?.. От хоч би у Марини Шпортунихи, чи що?!
Маруся. Hi-бо, лебідочко; уже, будь ласка, пустіть до своєї господи*, ми не нашкодимо! Адже знаєте?
Катря. Та до другої хати із нашого гурту не захоче ніхто й піти! Ми вже тут так призвичаїлись...
Солоха. Та я б, знаєте, радніша! (Розводить руками; набік). Ну, що тут мені робити? І остатнього розуму збулась! (До їх.) Радніша б... так Вакула прийде, — тут його струмент... розсердиться!
Катря і Маруся. Про Вакулу байдуже! Він моторний, не розсердиться!
Солоха. Та все, знаєте, струмент, мішки... (Набік). Як би од них хоч на хвилину одчепитись! (До їх). Не прибрано... Знаєте що? Ідіть лишень, я вже приберу вам, — мішки повиносю, а ви тоді й прийдете!
Маруся і Катря f весело). Не турбуйтесь, не турбуйтесь, тіточко, ми й самі мішки повиносимо! Ану, берись!
Солоха. Не руште, не руште! (Набік). Ох, пропала ж я! Маруся і Катря (беруть мішок з дяком). Що тут, тіточко? Важке таке!
Дяк крекче.
Щось живе? Звірюка якась?!
Солоха не при собі). Не знаю... що ж би воно?.. Може, Вакула... собаку...
Маруся і Катря (силкуються підняти).
Дяк тим часом гарчить і гавкає; вони кидають додолу.
Ох, лишенько! Справді собака, та ще, може, й скажена! Д як (з мішка). Ой-ой! Рамено!.. Гав-гав-гав!!! Гр-р-р!.. Маруся і Катря (одскакують). У! у! Чортяка! Собака! (Біжать за двері і кричать). Сюди! Сюди!
ВИХІД VIII
Солоха і мішки.
Солоха (в розпачі, ударившись руками об поли). Рознесуть тепер! Ославлять на все село Солоху! Почешуть зуби!.. Пропали мої заміри! Не бути вже мені Чубихою... Отака урвись!.. (Люто). А все через цього глистюка; не зміг змовчати!.. Кавчить! (Штовха дяка ногою у бік).
Дяк (з мішка). Ох, ох!.. Умилосердьтесь, добродітельна Солохо! Пустіте на покаяніє!
Чуб (з мішка). Розв’яжи й мене!
Голова (з мішка). Ги-ги!..
Солоха (яро).
Ага?! Уже знаєте всі?
За носи більш не буду водити?!
Тепер раді б Солоху втопити, Раді б з’їсти мене ви зовсім! А самі? Пресвяті, пречесні?! Так сидіть же, чорти б вас убили! Хай принаймні і ваші чуприни Вкриє сором!
Мішки стогнуть.
Мовчіть, навісні!
Дяк (витика голову).
Христа ради, Солохо... внемліть! Мого звання особа!.. Ох, чую, — Вже по стогниіцах вразі гвалтують!
Чуб і Голова.
Та пусти ж бо і нас хоч на світ!
Солоха (люто, помстливо).
А?!. Пусти! Уже проситесь?.. Ні! Порозв’язують тут вас, панове! О! біжать!.. Все село вже готове!..
Ну, тепер — світ за очі й мені!
(Вибіга).
Мішки всі ворушаться, хотять розв'язатись і крекчуть.
ВИХІД IX
Оксана сама.
Оксана (сама). Нема... нема Вакули! Уже ми сливе все село оббігали! І що з ним сталося? Що, як він, справді, на страшне що одважився?.. Чого доброго: він такий! З горя ще заподіє собі що-небудь!.. А все я, я, я винна! Усе нехтувала, уїдалася!.. А він мене любив!.. Тепер, може, до другої... (Співа).
Невже він за жарти Безвинні, дівочі — Зміня мої брови, Зміня мої очі
На вуста чужії,
На щічки ворожі?
Дожить до такого Не дай мені боже!
Тоді моє серце В розлуці загине!
О ні! Мій Вакула Мене не покине!
Я справді сувора,
А він пак горює... Нехай вже зненацька Хоч раз поцілує!
Я гляну на його, Всміхнуся кохано...
Чи вже ж він над цюю Та знайде Оксану?
Ні, тоді напевно
Собі не спочує!..
Нехай мене тільки Хоч раз поцілує!
І спалахне зразу Серденько гаряче: Не втечеш від мене, Мій любий козаче!
Я гляну на його, Всміхнуся кохано — 
І буде незмінно Твоєю Оксана!
ВИХІД X
Одарка, Маруся, Катря і другі дівчата.
Одарка (вбігаючи). Де тут чорти? В якому мішку? Дівчата. Глянь, чи не це?
Оксана. Що се ви, чи не збожеволіли?
Одарка. Ану, розв’язуйте мерщі!
Дівчата. А як укусить? Хай йому біс!
Одарка. Перехрестіть та й не бійтесь!
Дівчата. Цур тобі! Цур, сатано!
Одарка. Та йдіть же, поможіть хто розв’язати... Чого ж ви поторопіли?
Оксана. Та що ж там таке? Я — зараз!
Беруться за мішок; дяк гавка.
Одарка (обскочивши). Що за чорт? Та там, здається, собака!
Дівчата. Ох, не руште — ще покуса!
Маруся і Катря (вбігають). Не руште, не руште, там скажена собака!
Оксана (одскочивши). Так біжіть-бо, дівчата, покличте хлопців з дрючками*, та тут і вбить її в мішку!
Деякі. Добре! (Біжать з хати).
Одарка. А ти, Оксано, бери мерщі кочергу, а я — молота!
Дяк (з мішка). Ой-ой... Не бийте!.. Єй же єй, це — не собака, це — я!
Усі (кинулись за двері). Чорт, чорт!
ВИХІД XI
Оксана, Одарка і мішки.
Оксана і Одарка (теж, жахнувшись, одскочили). Свят з нами! Що воно справді?!
Дяк (висовує голову, вбрану й умазану в сажу). Ох, випустіть, молю! Зжальтеся над злополучним!
Оксана  Одарка 	
Що се за мара?
Дяк (жалібно). Аз многогрішний Пантелеймоній!
Оксана (взявшись за боки). Ха-ха-ха! Та це дяк!
Одарка. Яким це ви робом, добродію, туди залізли?!
Дяк. Ох, випустіть швидче!.. Це все враг чоловічеський накоїв... Ох, аще душу маєте, швидче!.. Ох, біжать уже, з дреколієм... аки татя во полунощі... біжать!.. Христа ради, скоріше!
Одарка (розв'язує мішок). Ну, вилазьте!
Заливаються обоє сміхом.
Дяк (зразу вискочив). Ух! Возстах убо од мертвих! Спадайте мя, нозі мої! (Хутко без шапки вибіга).
Оксана (регочеться). Ач, Дяче! Дивись, як чкурнув!
Одарка. Побігти розказати нашим, яка собака в мішку була! Ото буде реготу!
Оксана. Побігти, побігти!!
Чуб (з мішка). Куди ви простяглись? Розв’яжіть лишень і мене!
Одарка і Оксана. Лишенько! Ще хтось в мішку сидить! Оце диво! (Обережно розв'язують).
Чуб поважно вилізає і потягується.
Оксана (сплеснувши руками). Батько!!
Одарка. Дядько!!
Чуб (ніяково). А ви думали хто?.. Що, славну я вшкварив вам штуку?
Оксана. Як же це вас, тату?
Чуб. Еге ж! Спитайся!
Одарка. Тут без нечистої сили уже не обійшлось!
Чуб. Не обійшлося! (Набік). Ну, клята Солохо, тепер ми вас добре спізнали!.. У неї що не мішок, то й чоловік захований, а я думав, що вона тільки мене одного... От тобі й Солоха! (Плює).
Впродовж цього Оксана і Одарка щось шепчуть і хихикають.
Одарка. Це, не при хаті згадуючи, такого ще й не чували! Замість ковбас та книшів, людей у мішки кидає!
Чуб (почухавшись). Ану лишень розв’яжіть третього мішка: я знаю, що й там не без чоловіка!
Одарка і Оксана (кидаються» сміючись, до мішків). Що за оказія?!
Чуб. А цікавий би я був знати, хто там сидить? А нуте лиш, вилазьте сюди, вашець; вибачайте, що не знаємо, як вас по найменню величати!
Голова (вилазить повагом). А-а-а-чхи!
Одарка і Оксана (одскочивши). Ух! Голова! (Регочуться в кутку).
Чуб. Це ти, куме? (До себе). І Голова туди ж! Ач як? Еге!..
Голова (змішавшись). Повинно... надворі холодно?
Чуб. Морозець єсть... А дозволь спитати... чим ти змазуєш свої чоботи — смальцем чи дьогтем? (Набік спльовує). Зовсім не те.
Голова. Дьогтем краще. (Згодом). Ну, прощай, Чубе! (Насовує шапку і виходить).
ВИХІД XII
Оксана, Одарка і Чуб.
Чуб (дивиться вслід і чухає потилицю). І навіщо я спитавсь, чим він чоботи маже?! (Крутить головою). Ай да Солоха! І Голову в мішок! Гм! Чортова баба! А я, дурень... Ну, бісова дурисвітко, не доведеться тобі більше мною коверзувати.
ви, що
Разом, перебиваючи одна другу.
ВИХІД XIII
Ті ж і дві баби.
Ткачиха (вбігаючи). Тітко Солохо, чи чули ви, що Вакула втопився?
Шпортуниха (вибіга за нею в козачій свитці). Ні, не втопивсь, а повісився, хай мене хрест уб’є!
Ткачиха. Бреше, бреше вона, люде добрі, — втопився!
Шпортуниха. їй-богу, повісився!
Чуб. Тю на вас! Хто повісився?
Оксана (з тривогою). Хто, тіточко? Хто? Шпортуниха. Коваль Вакула!
Оксана. Ой!! (З несили пада до Одарки на руки). Чуб (злякавшись). Оксано! Що се? Господь з тобою! Одарка (до Оксани). Серденько! Не вір їм!
Деякі дівчата (вбігаючи). Що там таке? Хто кого зарубав!?
Чуб (бабам). Що ви брешете про Вакулу?
Шпортуниха. То вона бреше! (Показує на Ткачиху). Чого ви мені не ймете віри? Хіба я прокралась, чи що? Хіба я послідня...
Ткачиха (перебива). Та тебе всі знають, плетухо! Утопився, кажу!
Шпортуниха. Брешеш — повісився! От щоб мені води не захотілось пити!
Оксана (ламаючи руки). Хто ж бачив хоч, скажіть?
Ткачиха. Переперчиха власними очима бачила, як втопився! От хоч землі з’їсти!
Шпортуниха. Кажи краще, щоб тобі горілки не пити, п’янице стара! Треба бути такій божевільній, як ти, щоб топитись. Він повісився; повісився на драбині. Це я знаю так певно, як те, що ти зараз оце в шинку була!
Оксана ридає на грудях Одарки. Чуб, збентежений, чуха голову.
Ткачиха (з кулаками). Ач! Чим здумала дорікати! Мовчала б, безстидо! Хіба я не знаю, хто до тебе щовечора ходить?
Шпортуниха (наступаючи з кулаками). Хто ходить?! Хто? Докажи!
Ткачиха (одступаючи). Докажу!
Шпортуниха. Докажи ж, відьмо, — бо й очі видеру п’яні!
Ткачиха (дає дулю). На тобі ось що!
Шпортуниха. Ах ти ж, нетіпо! (Кидається битись).
Чуб (сердито). Геть звідсіль, капосні! Завелися вже! Тільки людей тривожите! От я вас! (Замахується).
Баби і дівчата тікають.
ВИХІД XIV
Чуб, Оксана і Одарка.
Чуб (до Оксани). Та годі! Брехня все! (Одходить на передкін і до себе). А може, й справді втопивсь? То-то, думаю, чого він розлютувався? Аж то йому своє прийшло! Шкода християнської душі! Боже мій, який маляр з його був важний! Які ножі, серпи, плуги умів кувати! Що за сила була! Мало таких людей у нас на селі... А я ще з ним сварився: то все через відьму!.. Ох!! (Хапається за спину). Бог тобі простить. От тобі й коваль! Був, а тепер і нема! (Замислено іде до дверей. При початку співання Оксани зупиняється оддалі).
Оксана (вибіга наперед кону і лама руки).
Ой і я нещасна! Що ж я учинила? Що своє кохання та й занапастила!! Я ж тільки хотіла од його втаїти, — А тепер зосталась сиротою в світі!
Одарка.
Ой не надривай-бо, сестро, себе рвяно! То ще люди брешуть: він живий, Оксано!
Чуб (до себе).
Бідна моя дочко! Й щастя не діждала! Я й не знав, щоб його так вона кохала!
Оксана.
Ні, умер! Його нам більше не видати;
Очі ніч закрила в свої чорні шати!
Ох, поліг мій милий, мов з похмілля п'яний!
Більш не усміхнеться до тії Оксани,
Що його за щирість сміхом уразила! Доле ж моя, горе! Що я й наробила?!
Одарка (набік).
Бідна, безталанна! За ті жарти, сміхи Виплачеш ти очі од журби й од лиха!
(До Оксани).
Та не рви-бо серця собі, сестро, рвяно;
То ще люди брешуть: він живий, Оксано!
Чуб (до себе).
Як же мені шкода тебе, дочко люба!
Хто ж тут більше винен? Сам ти, старий Чубе!
На свою дитину не вважав і трохи,
А одно, мов дурень, швендяв до Солохи!
(Маха рукою й хутко йде геть).
Завіса спада
ДІЯ ТРЕТЯ
Стара, якась химерна хата, по-стародавньому вбрана. Кругом широкі лави, килимами вкриті; по стінах оружжя і всяке запорозьке убрання; на полицях дорогі кубки і різне начиння. Одні двері вхідні, а другі, менші, до хижі.
На столі цілий жбан меду і два кубки.
ВИХІД І
Пацюк сам.
Пацюк (хмурий, як ніч, гів мед).
Ні, не заллєш ти, старий Пацюче, Медом лиха: не таке пекуче!
(Підпира голову).
Ох, тобі й не снилося ніколи Зложить сиву голову не в полі, А де-небудь у шинку з сивухи! Чи ти, серце, сподівалось скрухи, — Пережити, ой, Січ, ‘нашу неньку? Що ж то буде, як оте серденько Вирвуть, виймуть з нашої Вкраїни? Безталанна, вже навік загине! І тепер-от — старшина панує, Та в кріпацтво козаків рабує, Ще й поспільство гне, свойого ж брата... І нема вже духу одсїч дати; Мов померли неживі ці люди!.. Ох, шукаю, виглядаю всюди, Чи ще можна товариство мати? Та не знаю, де його й шукати? Все дрібнота... От — хіба Вакула? Йому б можна в Січ за осавула, Коли б тільки удалось піймати!..
Чутно стук.
Хто б це грюкав до моєї хати?
Входить Вакула.
ВИХІД II
Пацюк і Вакула.
Пацюк (до себе).
О, до речі!
Вакула (боязко).
До твоєї, пане господарю, Милості...
Пацюк.
Що ж саме?
Вакула.
Не у гнів оце тобі сказати, Ти, мовляв, з отим запанібрата... Дай пораду до моєї згуби, Бо мені тепер — хоч чорту в зуби!
Пацюк.
Добре кажеш: чую річ козачу! Яке ж лихо? Розкажи — побачу.
Вакула.
Мого лиха не розкажеш другим! Переїло воно серце в вугіль, Сушить мозок... тягне до загину! Покохав я зіроньку дівчину; Так вона ж... тоді моєю буде, Як коли Вакула їй здобуде Од цариці черевички...
Пацюк.
Брате!
І не сором це тобі казати!.. Отаке у вас, панове, горе? Бабське лихо!! А на чайки в море Вже забули! Чи, мабуть, шаблюки Боїтеся більш узяти в руки? Вам би тільки аби шкура ціла, — А до Січі так нема і діла? Тут находить час її сконання, А ти пнешся до бабів з коханням?! Геть, нікчемо!
Вакула.
Ти не лайся дуже: За образу я не змовчу, друже!
Пацюк (набік).
Буде лицар — моє серце чуло!
(До Вакули).
Добрі речі! Буть тобі, Вакуло, Запорожцем!.. Ех! Роздолля, брате, З товариством в Січі погуляти; Та по степу, по широкім полю Навтішати свою буйну волю!
Або в чайках, — на високі хвилі, З ворогами щоб помірять сили! Тільки раз ти виїдь на просторе, Позабудет і ту дівку, й горе!
Вакула.
Не таке то горе, як здається Коло серця гадиною в’ється, Не дає мені на світі жити, Тягне в пекло!
Пацюк.
Горе, горе, діти! Не таких би козаків нам треба! Не всміхнеться більше сонце з неба, Не зведеться вже країна млява, Не вернеться запорозька слава!
(З палом).
Озовіться, діти, діти! Ще не схаменулись? Чи склепились ваші очі, Чи вуста замкнулись?
Чи упали дужі руки Од журби й несили? Чи вже більше кров козача Не ворушить жили?
Батьки трупом полягали За Вкраїну милу... Полягали й здобували Славу та могилу!
А що діти, то й не дбають Про свою родину!
Стару матір покидають У тяжку годину.
Була хмара з-за Лимана, Насуває друга.
Ох, і швидко вже не буде У нас батька Луга!
Зажурилось товариство, Не зна, що чинити? Та послало до цариці Милості просити!
Ото горе! Не твойого!..
Вакула.
Я не чув про цеє!.. Де ж вони всі? У цариці? Що ж вона на теє?
Пацюк.
Невідомо!..
Вакула.
От Же душно!
(Показує на серце).
Тут ти всипав палу... Серце рветься, серце ниє За родину з жалю!..
Полетів би, так несила, Бо прибиті крила; Журба-туга мене, батьку, Поїдом заїла!
Пацюк.
Викинь з думки ти свою дівчину! Помирай, як маєш, за родину!
Вакула (з пориванням).
Твоє серце, певно, змала Ще кохання не зазнало! Чи світились опівночі Тобі зіроньки дівочі?
Чи серденько ж твоє мліло, Як рука в руці тремтіла?
Пацюк.
Що там згадувать, мій сину: Не така тецер хвилина!
Вакула.
За те щастя, моя зоре, Зараз кинувся б я в море!
Пацюк.
Чи козак ти? Здерж серденько — Пам’ятай про славу й неньку!
Вакула.
Ой не здержу — воно хворе! Покінчи ти моє горе, Порубай шалені груди, Хоч я мучитись не буду!
Пацюк (разом).
Пам’ятай свою родину, Що дорожча над дівчину! Порятуй їй честь і славу, Незабутнюю, криваву!
Вакула.
Ні, без неї, без рибчини, На цім світі я загину І без сили, і без волі, Як билина тая в полі!
Пацюк (разом).
Не вважає він на мене, І не чує — мов шалене!
(До Вакули).
Не до мислі тут дівчина, Як зове тебе Вкраїна!
(З серцем)..
Чортма пуття з такого бабія! Іди з очей.
Вакула.
А черевики?
Пацюк.
К бісу!
Вакула.
А! Так? Ну, пропадай душа тепер моя, — У проруб!.. Ти ж будь проклятий довіку! (Біжить до дверей).
Пацюк (до себе).
Мо’, й справді він ще нагодує раки?
(До Вакули).
Гей! Стій! (До себе). Великий гріх християнина До згуби дать! Та з його ще й людина Буде колись, як пройде тільки дур...
Як би спинить? (До його): Не кидай так господу.
Перш вип'ємо, а там собі — хоч в воду!
Вакула (люто).
Сміятись ще?
Пацюк.
Тю, тю! Ото скажений!
Та вислухай! (Набік). Хоч би чим одурить!.. А?! Черевики є у мене од туркені... Підкинути... та добре захмелить!..
(До Вакули).
Ну вже — на чорті чи на крилах птиці, А черевички будуть від цариці!
Вакула (в нестямі). 
О?! Справді?! Не зведеш?!
Пацюк.
Я ще не зводив зроду!
Тра викликать чортяку із-підсподу, Для тебе вже! Подай той жбан з полиці!
Вакула з жахом подає.
Тепер якраз братерство у цариці,
Туди й лети! (Набік). Як вип’єш з цього жбана* То полетиш під лаву!
Вакула (оглядаючись).
А жупана
В мене нема!
Пацюк.
А справді... Ось убрання!
( Здіймає).
Вдягай мерщі. Я приготую дання Тим часом тут.
Вакула (одягаючись).
А там же що почати?
Пацюк (щось сипле в кухоль, налива з жбана і гріє на каганці; з кухля вибуха полум'я).
До гурту стань, і як почнуть прохати,
То ти й собі навколішки впади
Та й попроси...
Вакула.
Щоб не було біди?!
Пацюк.
Не бійсь!
(Дивиться на його).
Чи ба? Який козак нівроку!
Шаблюку — ген! — ще причепи до боку... Тепер як слід... І трунок вже готовий! (Подає кухоль).
Вакула (не бачачи).
Ото, я думаю, там хати прездорові?
А бакану  ж то!
Пацюк (підносить кухоль).
Швидче пий мені! 
Вакула (оджахнувшисъ).
Що там таке? Питво якесь чортяче? Великий гріх!!
Пацюк.
Ха-ха-ха-ха! Козаче!
Ти ж думав як? І богу, й сатані? Топитись біг, тепер назад одлинув! Отак кохаєш ти свою дівчину?!
Вакула (вириває кухоль).
Для неї — все... І в пекло кинусь рвяно! Чи чуєш ти, що я чиню, Оксано?
Для тебе я навіки запродавсь. Покинув все — товаришів, родину,
Од неї одступивсь в таку тяжку годину... І бога в небі одцуравсь!
(Випиває разом).
Пацюк (набік).
Тепер гаразд, не вийдеш, певно, з хати! Вакула (хапається за голову й за груди).
Отрута! Тут пече!
Пацюк.
Нема чого лякатись, — 
Так треба!
( Набік).
Переспиш ти, брате, тільки дур!
Вакула кидається по хаті і хоче вибігти в сіни.
Та потривай! (Заступа). Я вийду до кімнати, Щоб там тобі чортяку осідлати!
(Виходить і засува двері).
ВИХІД III
Вакула сам.
Вакула (сливе пада на стіл).
Гуде!.. В очах огонь... На мозок наче мур Який наліг!.. Нічого не вбачаю...
О! Це вже смерть!.. За тебе помираю! А? Чорт?.. По душу вже?.. Тривай: Неси мене... ти перше... в рай, А там... уже... Ух!.. Високо як!
(Спада на стіл як мертвий).
Задня стіна підіймається догори стиха. Спочатку туманіє, а далі прояснюється така картина: величезна химерно-розкішна зала; в кінці стоять запорожці; їх сиві голови схилені під тяжкою думою. Напереді стоїть Вакула, а проти його велична жіноча постава; за нею кілька пишно вбраних персон, а трохи позаду якийсь прислужник держить на золотій таці черевики.
Картина зника, і з'являється на порозі Пацюк з черевиками; він навспинячки крадеться до Вакули.
Завіса тихо спада
ДІЯ ЧЕТВЕРТА
Хата Чуба. Обставини першої дії.
ВИХІД І
Оксана, Одарка і інші дівчата. Дівчата (оточують Оксану).
Не вмивайсь дрібними, Не тужи, Оксано: Може, ще й коханець Повернеться рано!
Оксана (ламає руки).
Дівчатонька, лебідоньки, — Жаль ваги не має: Упустила голубонька Та вже й не піймаю! Упустила, не впустила, — Геть сама одбила: А тепер лежить він в полі Та й стуливши крила!
Дівчата.
Не тужи, сестрице, Не вбивайся з горя:
Ще твоє вернеться, Усміхнеться доля!
Оксана.
Не вставати, поки й сонця, Скошеній травиці;
Не видати вже дівчині Козаченька в вічі!
Не сльозами — дзвінким сміхом
Я його струїла;
А тепер вже нас з’єднає
Заступ та могила!
(Падає на груди до Одарки).
ВИХІД II
Ті ж і Чуб.
Одарка.
Не змивай очиць журливо, Ластівко кохана: їй же богу, набрехали Оті баби сп’яна!
Чи не знаєш Шпортунихи, А хоч би й Ткачихи? Наплетуть вони, що разом Не вбереш в три міхи!
Чуб (увіходить сливе з початку. Разом з Одаркою).
Не вгаває й на хвилину,
Надрива серденько, Бачу, звів мені дитину Бісів коваленко!
(До Оксани).
Годі, дочко, надриватись;
Не впада дівчаті Так за хлопцем побиватись, Ще й при батьку в хаті!
Оксана (схопившись).
Де Вакула, тату, тату? Чи знайшли хоч трупа?
Чуб (ласкаво).
Та не взяли його кати — 
Ще ногами тупа!
Оксана (радісно).
О?!. Живий ще?!
Дівчата.
Пане дядьку! Розкажіть, здорові!
Чуб.
От, цікаві! Певно, з чарки Десь сопе у рові!
Не турбуйтесь! Не загине: Годі сумувати!
(Весело).
От заклич колядників ти До своєї хати;
Та вточи горілки, пива Чи вишнівки й меду: На те бог нам і святки дав, Щоб збирать беседу!
Оксана дає ключі дівчатам; деякі виходять до хижі.
А щоб вас не турбувати, Піду до Грицька я, Бо вже й ніч свята минає Чорти батька зна як! Прощавайте ж! Ну, Оксано, — Годі, кажу, годі!
(Виходить).
ВИХІД III
Ті ж, без Чуба.
Оксана.
Ні, ніхто не бачив п'яним Ще його в пригоді!
(Журно).
Ой навіщо радісненько Стукнуло серденько? Не прогляне більше сонце До мене любенько!
Одарка.
Ти ще й досі не забула... Усьому є міра:
Не продасть душі Вакула, — Що він за невіра!..
Та чого ж ми тута сами? Так не в свято й свято!
Оксана.
Не до того...
Дівчата.
Дух свят з нами! Регіт коло хати!
Чутно стук.
Цитьте, в двері наче грюка?
Другі дівчата (вносять кухви з горілкою, медом, пивом і т. ін.).
Наші повернули!
Оксана (схопившись за груди).
Ох, як серце моє стука З-за того Вакули!
ВИХІД IV
Ті ж і парубки, за ними й Вакула. Парубки.
Гей, жвавіш, веселіш, Ви, милесенькі!
Вже Вакула вернувсь, Та й живесенький!
Оксана.
Ой! Вакула?
Одарка.
Де він?
Дівчата.
Не казали ми — 
Все брехня?
Парубки.
Ну, й гульня
Піде святами!
Вакула (вбігає).
Ох, Оксано!!
Оксана (кидається).
Ти жив?!
Вакула.
Моя вірная! Черевички привіз Від цариці я!
Оксана (одхиляє їх).
Ні, не треба, й без них Мені весело!
Вакула.
Доле, щастя!.. Тепер Гуляй все село!
Дівчата.
Гляньте, гляньте, які Черевичечки!
Золоті, аж горять, — Невеличечкі!
Парубки і дівчата.
Певне, ніжка взува їх царицина...
Де-бо, справді, здобув, Розкажи ти нам?
Вакула.
Чудо-диво таке Мені трапилось, Що навряд, чи й у сні Кому марилось!
Усі, цікаві, оточують Вакулу навколо. Біля його Оксана. Я простягся був сховати Горе під водою...
Оксана.
Ох, не згадуй, серце в’яне: Я всьому виною!
Вакула.
	Ні, голубко! То призводить До всього лукавий; А споміг бог гору взяти, Ще й здобути слави! Так простягся... а це — зразу, Мов мене штовхнуло. А чому до Пацюка ти Не підеш, Вакуло?
Усі.	А то, справді, характерний Запорожець в ката: Усіма чортами, певне, Вміє заправляти!
Вакула.	От, приходжу: від остраху Мене аж зварило: Сидить Пацюк, а на стільці Перед ним барило. Сидить Пацюк над барилом, Думоньку гадає Та мед-вино червонеє Поставцем кружляє!
Парубки.	Е, та й добрі запорозькі І життя, й звичаї!
Дівчата.	Й вам такого забажалось? Та коли ж — гультяї!
Вакула.	Уклонивсь я Пацюкові: «Помагайбі!» — кажу; А він тобі хоч би слово, Тільки глянув враже. Я до його: «Сякий-такий!
	Поможи в пригоді; Звези.мене до цариці!» А він каже: «Годі! Побабіли, вражі діти! Де ваш дух козачий?»
Усі.	Ото, мабуть, за «магайбі» Так тобі оддячив!
Вакула.	Як почав же лаять, ганить! Я хотів вже й з хати, — Так тоді він схаменувся Й каже мені. «Брате! Не тікай-но! Дам пораду, Стало тебе шкода; Визву чорта! Зварю трунку... А чи вип’єш?» — «Згода! Я за зірку, за Оксану, В пекло рад дістати!» Хильнув зразу... загуло щось Круг сумної хати... Зирк! А німець вузлуватий Вже й передо мною: «Оддай душу, каже, в пекло, Та й майну з тобою!» «Добре, добре!» — Та на слові — Цап за хвіст небога; Смикнувсь куций, та хотів був Вшкварить за порога; Так я кажу: «Тривай лишень, Не тікай одразу? Вези мене до цариці, Слухай мого казу! А не то тебе я миттю Охрещу й нагрію!» Сказав оце та зненацька — Чортові на шию!
Усі.	Ну, та й славний наш Вакула! Хто такого й бачив? Не злякався навіть чорта, Взяв та й окульбачив!
Вакула.
Ледве слово я промовив — Пацюка не стало; Озирнувся — під ногами Вже й земля пропала! Летимо ми, тільки зорі Наді мною сяють,
Та на днищах часом відьми Поуз нас минають!
Усі.
Вакула.
От страху-то! Не при хаті Нам його згадати!
Не до ляку: було треба Міцно ся держати.
Поки здумав: що я? де я? — Уже під ногами
Наче море розлилося, Всяяне вогнями;
Поки ахнув, — провалились Ми уже й крізь стелю! Обернувся, аж стою я
У царській оселі...
Кругом барви, оксамити, Срібло, злото, свічі;
В кінці хати чубатії Запорожці з Січі!
Я до гурту: «Пугу-пугу! Привітайте брата!»
А вони до мене з дива:
«Де ти взявсь у ката?»
Я хотів вже розказати їм про своє лихо...
А це — зразу у світлиці
Так зробилось тихо,
У труні мов; всі схилились
В землю головами...
Підвів очі — аж цариця Саме перед нами!
Пишна, гарна, при клейнодах, В золоті, в коралі...
Усі.
Вакула.
Оксана.
Тихо, тихо! От цікаво... Що то буде далі?
(Тиснуться).
Наче бджоли, запорожці Загули всі: «Мамо!
Чим ми гнів твій заслужили? Змилуйся над нами!
Ми кістками досвідчили,
Що незрадні слуги, А тепер по чужій кривді Завдаєш нам туги!»
«Што вам нада? — одмовляє.-Я вже не серджуся!» Я тоді їй — пуць! — у ноги: «Ти — наша матуся!
За тебе молитись буду
Богу я повіки:
Подаруй моїй дівчині Свої черевики!» Усміхнулась, каже: «Дати! Ну, козаче: згадуй!»
А мене оті чубаті Знай, штовхають ззаду...
Я мерщі — за черевики Та до чорта тихо:
«Гей! Винось мене ти звідси, А то буде лихо!»
Чорт порвався, мов скажений Аж сопе, сірома...
Не вспів люльки я смикнути, Як уже і дома.
Біжу, лечу, чи не стріну Свою ясну кралю?
Ох, соболю! Я без тебе Пропадала з жалю!
Ну, тепер уже довіку Тебе не покину;
Чи простиш за тії жарти Ти свою дівчину?
Вакула.
Ох, од щастя чи й здолають Серце вдержать груди!
Ти моя тепер цариця, — Хай всі знають люди!
Усі.
Отак наші! Нехай слава Лине аж до неба:
Хоч на чорті, а здобудуть Таки чого треба!
Ну, та й лицар же Вакула: Звеселив нас, брате!
От тепер уже нам можна Добре й погуляти!
Ввіходить Чуб.
Деякі.
Чуб! Чуб!.. Хазяїн!
Оксана.
Ох, батько!
ВИХІД V
Ті ж і Чуб.
Чуб (удає з себе сердитого).
Добривечір, люде добрі, Помагай вам боже!
(До Вакули).
Чи не рано перед миром Об’явивсь, небоже?
Бо й мене ти чи питався — Щось не пам’ятаю!
Вакула (змішався).
Ні, я зроду не ламав ще Нашого звичаю!
(Кланяється низько).
Змилуйсь, дядьку, та до мене Серцем прихилися:
Сам до рук даюсь, — хоч вибий, Тільки не гнівися;
Ви ж жили з покійним батьком Як душа єдина: Преложи ж ти гнів на милість І для його сина!
Чуб (подумавши).
Ну, вже батька хіба ради Змилуюсь на тебе...
Вакула.
Каюсь щиро у всьому я — Сам не рад за себе... Вволи ж, батьку, й мою волю...
Чуб.
Ну, яку? Погляну...
Вакула.
Оддай, тату, ти за мене Та свою Оксану!
Чуб.
Гм... не знаю...
Парубки і дівчата.
Чого світу Молодим в'язати? Хай зів'ють вони гніздечко Коло ції хати!
Чуб.
Та чого ви загули всі? Тра й дочки спитати, Чи согласна?.. Ну, Оксано, Де ти заховалась?
Оксана (виступав, дивлячись у землю й колу па піч).
Я?.. Нічого...
Чуб (весело).
Гм! Ледащо!
А мене спиталась?
Ну, сама ж ти під ковадло Підставляєш руки.
А мені що? Аби було Тішити онуки!
Молоді кланяються.
Коли ж так, то щоб Вакули Знов чортам не взяти,
Хай на завтра йде з сватами, — Тут його й зв'язати!
Усі (радісно).
От спасибі тобі, дядьку, На цім добрім слові!
Чуб.
Ну, тепер же годі смутку: Гуляйте здорові!
Гей! Му зиків, меду, пива, — Я тепер трахтую!
Вакула (тихо до парубків).
А за тиждень на весілля, Певне, попрошу я!
Оксана і Одарка наливають у кухлі меду й пива.
Чуб.
Наливай же, не скупися, Моя дочко люба,
Щоб лилося через вінця, — Хай всі знають Чуба!
Усі (п'ють).
Щасти боже у здоров’ї ' Пана господаря!
Хай красує і пишає Молодая пара!
Чуб, Вакула й Оксана.
Ой спасибі ж вам, панове, На ласкавім слові;
Дай же боже, щоб вік цілий Були й ви здорові.
Чуб.
Ех, заграла кров стареча, — Серце молодіє!
Та з такими козаками Хто не ошаліє?
Входить троїста музика.
Усі.
Гей, гуляй, душа козача, Киньмо набік горем!
Грай, музико, а горілка Розливайся морем! Починається козак.
Грицько.
Ой дівчата, не тужіть, не тужіть:
А нас, хлопців, пригорніть, пригорніть!
Одарка (виступаючи у танець).
А хто ж із вас молодець, молодець, Щоб зі мною у танець, у танець?
А я ж йому на біду, на біду, Брівоньками поведу, поведу!
Парубки.
Ой дівчино, не у гнів, не у гнів, — 
Нам не страшно твоїх брів, твоїх брів!
Дівчата.
Ох, козаче, дарма крутиш свій вус, Бо я тебе не боюсь, не боюсь!
Усі.
Гей, музико, швидче, шпарче заграй!
Гей, душа наша козача, погуляй: Нехай знають, які славні козаки, Що і чорту, а даються узнаки!!
Починається спільний танець. Всі опівкола ззаду стають і танцюють метелиці, а посередині кілька пар садять козака з фігурами.
На самім розпалі танцю завіса тихо спада.
Кінець
