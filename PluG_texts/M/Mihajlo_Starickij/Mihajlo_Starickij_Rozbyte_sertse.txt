Розбите серце
Пані Яворовська — заможня обивателька, підстаркувата. Костя — син її, скінчив уже університета.
Любич — приятель, колега, потім лікар. Стембельський — студент, із поляків.
1-й, 2-й, 3-й студенти — товариші Яворовського.
Пан Голембицький — гусарин, властитель дому. Недольський — струж при дворі.
Текля — дочка його, молода, слабенька.
Марійка — подруга її.
Фроська — забита сирітка, літ 12-ти.
Зося і Юзя - сусідні дівчата.
Баба-— Марійчина родичка.
Білешниця — молодиця 
Посудниця - літня дівка і при дворі
Кухар — хлопець	
Жидівка стара.
Карл Фішер — середніх літ, німець.
Тітка і дядько — його родичі. Венгер — вуличний співака.
Поліцейські і народ.
Діється у Львове
ДІЯ ПЕРША
Гарна кімната» кабінет; просто двері вхідні» справа — до спальні. Наліво два вікна. Канапа» два кріселка» стіл» шафа з книжками» бюро й т. ін.
ВИХІД І
Текля, Марійка і Недольський.
Недольський (готуючи закуски). Отак! Чудесно порізав балик і шинку; а кав'яр та сир просто на тарілку. Іще оселедця треба опорядити... А як ви там, цокотухи?
Текля. Я вже все прибрала.
Марійка. А я і пундиків, і цукерок понакладала в мисочки, хліба накраяла.
Недольський. От і гаразд; а пізно пан Яворовський приїде...
Текля. І все, все йому буде в порядку! От тільки на писарськім столі боюсь прибрати, щоб не перемішати шпаргалів... їх такого...
Марійка. Аяб оте все паперове шмаття повикидала, та й уже!
Текля. Так оті ж лоскутки потрібні...
Марійка. Ха-ха-ха!! Нащо?
Текля. Чого ж ти смієшся! Там позаписувано нуж-ні речі, які він повишукував по книжках, а ти викинеш — і скільки пропаде праці.
Марійка. Ага! А що ж воно є цікавого по тих книжках? Аби їх перевертати?
Текля. Багато, багато, про все, що не робиться на світі.
Марійка. А нащо ж воно те знати?
Недольський. Як нащо? Чим більше знаєш, тим більше й собі, і людям станеш у пригоді. (До оселедця). От каторжний — не лупиться... Знаття, моє серденько, єсть сила, велика сила, тільки дорога; не всякому до неї доскочити... Ач — ніж тупий!
Марійка. Мене теж вуй-небіжчик хотів був грамоти вчити, а я — і руками, і ногами, репетувала на всю хату, на всі заставки — дак він помотузивсь та й кинув.
Текля. Ай-ай-ай!! Що ти собі накоїла? Зосталася з сліпими очима. Я б не знаю що дала, щоб учитись та учитись...
Марійка. А тобі мало ще? Коли не прийди, все за тією книжкою... аж остобісіло!..
Текля. Та хіба я що знаю? Хіба я чому як слід вивчилась? От, то там що ухопиш, то там що почуєш...
Недольський. Що ж, донечко, більше сили нема... Сам би перервався... усе, що зміг... і на службу оцю низьку зваживсь, щоб ти була хоч прихвоснем при школі, хоч не так, як люде, та хоч побіля людей... Ех, якби-то!
Текля (підбіга й цілує). Таточку ріднесенький! Голубчику мій! Та хіба ж я на вас ремствую? Та другого такого татка на світі нема!
Недольський. Моя єдина! Не тисни тільки так мене, бо оселедця зіпсуєш... Он ніж тупиться і не бере.
Текля. Давайте я поможу.
Недольський. Ні, ні, ти збрудниш руки; я й сам упораюсь... О! Зняв-таки шкурку! (Крає і кладе оселедця).
ВИХІД II
Ті ж і білешниця.
Білешниця. Білизну принесла. Хто візьме?
Недольський. Давайте, давайте сюди.
Білешниця. Там і записка. Провірте.
Недольський (бере корзину). Я, складаючи, порахую.
Текля. Дайте сюди, тату, чисту сервету, (Бере). От тепер приберемо.
Недольський пішов до другого покою.
Білешниця. Чого це прибори такі?
Текля. Гостей пан Костя жде.
Білешниця. Ага! Певно, прощається. Чула, що швидко поїде.
Текля. Хто його зна... може.
Білешниця. А тобі не звісно?
Марійка. Чого ж би то їй уже було звісно?
Білешниця. Часто бува... розмовля... Ух, дівко моя! (Бере за стан і перекручує).
Текля. Ви вже зараз...
Марійка. Часто бува, та з батьком, бо, знаємо, учиться. Білешниця. А я ж що кажу! Учиться... поки вивчиться...
Марійка. Щось шипите... не всюди ж венгри.
Білешниця. Нічогісінько! Світова річ, мої дівчатка любі! Тільки дурень не покористується тим, що між руки пливе. Поки молоді, поти й нашої сили, а як зуби випадуть, тоді нас за баркан — до дідька в болото!
Недольський (виходить і оддає корзину). Вірно; а гроші, як прийде панич.
Білешниця. Гаразд! А ви, дівчатка, принесіть мені чого з балю.
Текля. Добре.
Білешниця. Прощавайте ж! Кланяйтесь своєму паничеві! (Вийшла).
ВИХІД III
Ті ж без білешниці.
Марійка. Не люблю я оцієї молодиці.
Текля. Вона не зла, а тільки язиком ляпа...
Недольський. І то здуру, та так зледащіла!
Текля (розставивши все на столі). Гляньте, тату, як слічно!
Недольський. Чудесно!
Мар ійка (всаджуючись на дивана). А славна канапа, і сидіти добре... Ач, як підкида!...
Текля. То спринжини; не поламай!
Марійка. І вивернутись преслічно! (Зляга). Та й все у цій кімнаті розкішне: він, отой Костя, певно, багатий.
Недольський. А багатий: один син у матері, а вона має миль двадцять за Львовом шматок — два хутори добрих, ну і рейнських таки кілька тисяч покійний чоловік їй лишив... несподіваним случаем.
Текля. Як так, тату?
Недольський. А бачиш, доню... От і оселедця сюди. (Ставить). Батько нашого панича був поляк, католик завзятий, хоч рід його й походив з русинів, та давно уже тут все панство руське на католиків пошилось,— так і його рід... А тут, на лихо, полюбись йому нашого уніатського попа дочка, та так, що хоч вішайсь, хоч гинь... Одімкни, доню, оцю шухляду, треба ножі ще почистити...
Текля. Та я й сама почищу... Нуте-бо далі, татуню.
Недольський. Цікава? Так отож, кажу, закохався, аж збожеволів... Ну, батьки, звичайно,— ані тхни! Зроду-віку не потерпіли б жінки з низького роду і схизматки.
Марійка. Дурні! Через те і я не хочу за них виходити заміж.
Недольський. Ха-ха-ха! Втеряли вони, страх! Марійка. А втеряли, бо такої жінки, як я, між панами катма!
Текля. Та куди їм до тебе! Тільки не мішай!
Марійка. Ну, ну, не буду: я, як панна, сидітиму. (Чепуриться).
Текля. Нуте ж бо, тату!
Недольський. Ох, коли б тільки не спізнитись, бо й там, як кинуться по стружа...
Текля. Фроська прибіжить, я просила.
Марійка. А то й я метнусь, справу справлю.
Недольський. Та сиди уже, дзиго! Так отож, як небіжчик осиротів, то й оженивсь зараз з матір'ю нашого Кості. Ну, побрались і зажили, але як уже чоловік не нагинав жінки вкупі з єзуїтами, щоб до католицького лона пристала, дак ні сама од свого закону не одступилась, ні сина свого не дала. Ну, пан і наваживсь було усе добро до кляштору одписати і поїхав був уже до Львова одписну робити, та несподівано на залізниці його роздавлено... От таким робом усе жінці та синові й лишилося — їм на користь, та й нашому людові на благо.
Марійка. І людові? А мені й крейцера не дали!
Недольський. Хе-хе-хе!! їй не дали, обділили! Хіба, серденько, в крейцерах тільки добро! А от, розміркуй своєю головкою, чи добре нашому руському людові без руських панів? Нікому за його заступитись і в школі, і в церкві, і в господарстві.
Марійка. Нікому, значить, за нас, бідних, і слова замовити! Не скаже моїй хазяйці ніхто, щоб грошей з мене за кватирю не правила; а то тільки світа ще, а вона вже дверима — рип! «Проше пеньондзе, жеби на тих мяст билі, а то випендзе! » — «Нема!» — «Але зараз шельма побєгай!!» А щоб уже ти так бігала... Тьпху!..
Недольський. Ех, бідна й ти, голубко! Все про своє лихо...
Марійка. Та я вже, дядьку, переплакала його, тепер кусаюсь: тільки бабусі й шкода. 
Текля (обніма її). Тату! А як же ви думаєте про молодого пана, про Костю? Який він?
Недольський. О, щира, добряча душа і руське серце, цей не зрадить своїх думок, а думки у його широкі...
Текля. Так і я думала, так і мені віщувало серце... У його такий ясний та глибокий погляд...
Марійка. Та він і сам гарний: чорнявий, з вусиками... От такого б закрутить... та ще з хуторами і рейнськими...
Текля. Ет, Марильцю! Тобі тільки користь! Чоловік він хороший!
Марійка. Ну, а з грошима ще кращий: що ж то вадить?
Недольський. Інчому б і вадило, а тільки не нашому Кості; він при освіті й почоті далеко сягне.
Текля. Дай йому бог всього-всього! Який він добрий до нас був; а тепер швидко поїде.
Недольський. Що ж робити? У всякого своя доля і свій шлях широкий! Ріднесенька моя! (Обніма). Не піддавайся мрії!
ВИХІД IV
Ті ж і Фроська.
Фроська. Дядьку пане струже! Там його мосць господар вас кличуть і жидівка шука...
Недольський. Жидівка?! (Набік). По мою душу! Фроська. Ах, як тут славно пахне!.. Скільки всього!.. Текля. Голодне, бідне! На тобі шматочок! Руки не цілуй!
Недольський. Я зараз. Текля. Чого це жидівка?
Недольський. Діло, може, яке — кватиря, абощо... Марійка. Чи не та? Ух, я б її!
Текля. Яка?
Марійка. Та... Гадина!
Недольський. Побіжи, Фросько, скажи їй, щоб після... що мене дома... пан послав далеко.
Фроська. Жидівка намагалась і сюди йти. Недольський. Сюди? Це ж чуже помешкання!
Скажи їй, що після... А то мені пильне діло... до пана... Фроська. Я скажу.
Недольський. Так ходім разам; ти вниз, а я до пана!
Пішли.
Текля і Марійка.
Текля. Та хто ця жидівка й чого?
Марійка. Ех, краще б було, щоб ти ніколи не знала, куди може завести скрут і як лихі люди користуються з його жорстоко! Спробувала я цього ковша...
Текля. Голубонько моя! Натерпілась ти?
Марійка. Так натерпілась, що аж отерпло все... і молодість, і краса пішла за водою... Не сльози — я вже розучилася плакати... а так би іноді хотілось видавити сльози!
Текля. Невже ти заніміла навіки і живеш так — без надії, без серця?
Марійка. Ет, на якого воно дідька заволоці? Задубло, та й уже! Так хоч зручніше.
Текля. То ж не життя, а неволя... та ще й яка!
Марійка. На таку вже ступила...
Текля. Мені аж страшно...
Марійка. У тебе єсть тато, що й душу за доню положить.
Текля. Ще й з ухмилкою: він так мене любить! Ми з достатками були, та розорили нас, і тепер він, мене ради, поневіряється тут на такій низькій роботі, як простий; мені це так гнітить душу, що я б не знаю на яку роботу пішла, щоб йому допомогти. Тільки на що я здатна? Ремества путящого не знаю; тато все мене вели до освіти... А тут нитка і увірвалась... Якби я мала хоч трохи снаги до вчительки добитись, то я б найщасливішою була!
Марійка. А ти ж при школі тут.
Текля. Попихачем, служкою, аби хоч що-не-що ухопити...
Марійка. А панич? Він же допомага?
Текля. Як рідний брат; все, що я знаю хоч трохи,— все від його; такого другого щирого серця нема! Тілько ж недовго він і попрацював зі мною, — як перебрався сюди,— півроку... та й то менш, як познайомились.
Марійка. Як же це сталось?
Текля. Він же щодня ходив до університету, ну й заносив у стражничку до тата ключа... там мене й бачив...
Марійка. Звичайно, ти сю годину взнала і вже не одлучалась на той час...
Текля. І не думала!
Марійка. Ну, ну, далі?
Текля. Що ж далі? Бачив мене, звернув увагу, що я бліда дуже, що там, у конурці, і темно, і вільготно, і повітря брак... Ну, розпитався з татом — став жаліти нас...
Марійка. І чаще бувати, на хворе дівча поглядати... Ну, ну!
Текля. Бозна-що! У його добре серце. Таке добре, таке добре! Він і прохав, щоб тато зі мною до його заходили, що у його там книжок і всяких річей багато, що він радий мені допомогти... Тато аж плакали...
Марійка. А ти?
Текля. Я раділа, боже як! Як п'яна ходила з того щастя; і правда ж,— такі ясні та хороші дні настали мені! Він приходив до нас, розказував про чужі, далекі краї, про безкраї моря, про вічно тепле небо, про розкішні рослини, про дивні створіння, про пишний божий світ.
ВИХІД VI
Ті ж і Недольський з жидівкою.
Недольський (за дверима). Чого ж ви лізете, пані, це ж кватиря чужа...
Жидівка. Що мені кватиря? Я за своє добро йду. Недольський. Та я ж, пані, казав, що сам постараюсь, одслужу... а ви-таки все своє...
Жидівка одчини двері.
Жидівка. Чула се, чула, генух! годі вже слухати. Недольський. Тож тим не поможете... і нема його... Жидівка (входить). Ой вей мір! Ще балака! Я вже знаю, що...
Недольський. От наказаніє! Слухайте сюди, дітки,— ось візьміть гроші та побіжіть купіть іще рому, цитронів і померанців... Мені ось ніколи... а в вас молоденькі ніжки...
Текля. Я не знаю де, тату... (Набік). Тут щось непевне!
Недольський. Та ось Марійка зна.
Марійка. Знаю, знаю... (Придивляючись). І цю цяцю знаю!.. 
Жидівка. Ну, ну, ну! Ти?!
Недольський (стає проміж). Годі! Годі, будь ласка! Це чужа кватйря — і гвалт... Іди вже за покупками, голубко Марійко! (Виряджа).
Жидівка. Ач! Мужва, волоцюга! Отак вашому репаному брату допомагай,— і слухай швинячество! Паршивий гешефт! Собачий інтерес! А коли я свої гроші побачу?
Недольський. Що ж я зроблю, коли не маю змоги всіх разом віддати? По частках...
Жидівка. Що мені по частках? Хороший порядок! Я йому лічені гульдени давала, а він мені крейцерами повертатиме! Гут гешефт!
Недольський. Майте ж жалість: іначе не можу, хоч заріжте!
Жидівка. Велика користь? Гроші оддай... Брать умів?
Недольський. Дочка була при смерті... Самі ж знаєте! Ну й ви казали, що по частках можна, що вексель тілько прохворма.
Жидівка. Казали, казали! Нічого я не казала, забула...
Недольський. Забули? А проценти ж — які хтіли брали; а тепер потрібуєте враз. Де ж я візьму?
Жидівка. Де? Якби схотів, то й найшов би де! От, хоч у цього, багатий панич: отже він до цурки... зер - дуже люб’язний...
Недольський. Він до нас... по добрості... по щирості... прихильний... Але щоб користуватись тим і канючити гроші... Змилуйтесь, пані!
Жидівка. А може, коли б носа не дерли, і сам би він захотів допомогти... і мені... і вам... і їй...
Недольський. Що таке? (Підступи). Яким способом?
ВИХІД VII
Ті ж і Голембицький.
Голембицький (в гусарці). Це пана Яворовського помешкання? 
Недольський	(кланяючись). Так вельможний
пане!
Голембицький. А, це ти? А пан дома?
Недольський. Нема, вельможний пане! Голембицький. Шкода; але я опантрує покої.
Жидівка (все кланяючись). Вельможний пан, як молодий господар, огляда свої добра?
Голембицький. А так; ще не всюди билем .
Жидівка. Хвала богу, же у вельможного пана такі майонтки, ктурих за єден раз не обейсть...
Голембицький (придивляється). Цось знайомего?
Жидівка. Аякже, якже! Кеди єще вельможний пан до небозчика пшиєжджав, то я услуговала... і панич бил контент і я зарібок мала...
Голембицький. А, он цо? Пам’єнтам! А вєле пан Яворовський за помешкання плаци?
Недольський. Вісімдесят, пане, гульденів.
Жидівка. Мало, далібуг, мало: такі слічні покої і такі тани.
Голембицький. Так, так: можна б більш.
Жидівка. Тим бордзій, же багатий... струж збив ціну, бо панич його цурку едукує... Голембицький. А, он цо?
Недольський. Вельможний пане! Не вірте злому слову! Це помешкання раз у раз ходило по сімдесят п’ять гульденів на місяць, хоч по книжках гляньте,— а я ще п’ять гульденів натяг... А що панич показує дещо моїй дочці по книжках,— то то по моїй просьбі, на бога вірте... Я за те услуговую... Гадюче жало завжди шука, щоб неповинне створіння вкусити.
Голембицький. Так у тебе єсть дочка?
Недольський. Єсть, вельможний пане. Жидівка. Шенгейт! 
Голембицький. Віркліх? Недольський. Бідна сирота... Так, значить, всякому й вільно знущатись!
ВИХІД VIII
Ті і Текля.
Текля (кладе покупки, не завваживши чужих). Зараз і панич... Ох! (Завстидалась).
Голембицький. Чого панна злякалась, не вовк!
Текля. Несподівано, пане...
Голембицький. Це твоя дочка?
Недольський. Так, вельможний пане!
Голембицький. Щасливий — красуня.
Недольський. Добра і чесна дитина.
Голембицький (розгляда в шкельце). П’єнкна , слічна, бардзо, бардзо! 
Жидівка. Антик!
Недольський. Завстидили... так у вічі... (Обніма Теклю).
Голембицький. Нє мялем поєнця , жеби в моєм дому...
Недольський. Візьми, доню, ще в тій кімнаті сервети та приготуй!
Текля побігла до кімнати.
Голембицький. Ну, я пуйде... а ти (до жидівки) заходзь до мнє!
Жидівка. З пшиємностью, вельможний пане!
Голембицький (до стружа). Не проводь! (Пішов з жидівкою).
Недольський (зачиняє за ними двері). Перешіптуються... Видимо, знайомі, приятелі! Так така ти цяця! Недарма про тебе й чутка йшла... Накинув уже оком, невже наваживсь? О, вони, оті коршуни, на все здатні!
ВИХІД IX
Ті ж і Яворовський.
Яворовський (ввіходячи). На кого це ви так гримаєте?
Недольський. Та це я про себе... не варто й мови каляти.
Яворовський. Ну, а тут зараз і мої гості йдуть. А у вас все уже готове?
Текля (вибігаючи). Все, пане Костю, все! На столі тільки боялась чіпати, щоб не перемішати шпаргалів.
Яворовський. Пусте! А прибрали як мою хатку, аж сміється!
Текля. Бо весела.
Яворовський. Так, коли мої друзі тут: і сонця нема, а на душі сонячно.
Текля. То коли ви тут...
Недольський. Ви, пане, до нас як рідний... І не знаю вже, чим ми заслужили?
Яворовський. Чистими, як кришталь, серцями.
Недольський. Ех, пане Костю! Які-то вже вони чисті? По багнищах валасаються...
Яворовський. Тим паче, а все ж чисті й хороші. (Цілує).
Недольський. Спасибі вам! Тільки ж ви одні такі на світі. (Змахує сльозу).
Текля. А решта, пріч Марійки, такі люті... в ложці б води утопили... І що ми їм робимо?
Недольський. Що убожеством мулимо очі... От усяк і хоче з’їсти цілком, покористувати ХОЧ' з кісток наших!..
Яворовський. Так; тут вам погано: вона слабенька, кашляє сухо, а конурка та вільготна й надокола мерзота...
Недольський. Я б давно вирвався... коли прикутий... в пазурах...
Яворовський. Так далі не можна! Я давно про вас думаю... Ця думка вже вросла мені в душу... Треба обрадитись...
Недольський. Голубчику! Не турбуйтесь думками про нас: мало у вас і своїх, хороших, широких думок, щоб іще й харпаками тарасувати голову!
Яворовський. Е, старий друже, стидно! Хіба не знаєте, які ви мені дорогі.
Струж і дочка втирають очі.
Чого ж ви плачете, голуб’ята? Теклюсю, ріднесенька!
Текля. А то ж і не плакати? Що одігріли нас... За вас світа побачили... і знов сиротами...
Фроська (в двері). Дядьку Михайле! Там пан господар вас кличуть зараз до себе.
Недольський. Іду, іду! Зараз!! (Пішов за нею).
ВИХІД X
Яворовський і Текля.
Яворовський. Так вам буде смутно за мною? Текля. Не то що смутно, а я боюсь і згадати про це...
Пустка, кладовище...
Яворовський. Спасибі! (Тисне їй руку). А невже ви думаєте, що я так би вас і кинув?
Текля. Я й думок не зберу... У вас і без стружів багато, багато свого діла... Широкий світ...
"Яворовський. Для чого ви умисне себе принижаєте? Невже ви міркуєте, що я таких думок? Це ж образа! Мені теж одірватись од вас... боляче... та так, що не знаю, а чи й вистачить на таку операцію сили?
Текля. Привикли трохи... У вас таке добре, золоте серце.
Яворовський. Ні, не привик: це не те! Це така привичка, яка глибоко пуска в цім місці (на серце) коріння, що його вже не вирвати... (Стиха обніма за стан). Це — моя зіронька.
ВИХІД XI
Ті ж і Стембельський.
Стембельський (входить раптом). А! Сцена із «Ромео і Джульєтти»!
Текля. Ай! (Засоромившись, тіка).
Стембельський. Браво! Браво! Яворовський. Honni soit qui таї у pense .
Стембельський. Натюрліх! Бувай!! (Подав руку). Яворовський. Здоров! Сідай!
Стембельський. Але преслічний квятек!
Яворовський. Придерж язичка: тут марно образиш.
Стембельський. І не мислю! А, справді — чудо красунька. Звідки?
Яворовський. Дочка стружа... Бідна сирота... батько просив, так я дечим займаюсь...
Стембельський. Коханням! Ха! Яворовський. Ти знов? Це вже не знаю... Стембельський. Пшепрашам! Де твій тютюн? 
Яворовський. Он, бери... а є й готові папіроси... Стембельський (крутячи папіросу). Ні, що не кажи, а й народовцем бути вигода...
Яворовський. Яка?
Стембельський. Та от научати дівчаток: наш брат як візьметься, то зараз всяк і пальцем тикне, а вашому брату вільно.
Яворовський. Бой справді, ваш брат з щирістю, з доброю думкою жодній би дівчині не споміг, а тільки б про свої втіхи дбав, про ласощі з чужих сліз...
Стембельський. Ну, втіхи й сльози... це вже не держиться купи... Ми ж не такі грубі гвалтівники! Для того-то й вигода — книжкою приручити...
Яворовський. Цинік ти! У тебе якось і очі наставлені у всьому бачити тільки брудоту.
Стембельський. Ха-ха! Хто його зна, таке вже їм щастя; от іще, як увійшов...
Яворовський. Ну,-я тебе прошу на серіо — годі! Стембельський. Німий як риба!.. Не бійсь — ми в цих речах делікатні.
Яворовський. Таки своє...
Стембельський. Ціхо! Мовчу і тютюном ласую.
Пауза.
Читав оце.
Яворовський. Присягаюсь тобі чесно... Стембельський. Могила — і квит.
Курять.
Пауза.
ВИХІД XII
Ті ж і Любич та три студепти.
Любич (входить з гамом). І таку стару, заржавлену брехню провадити з катедри.
1-	й студент. Ти думаєш, що йому факти історичні не звісні? Звісні!
2-	й студент. Значить, зух!
3-	й студент. Кателицький жук у голові: якої кривди не робив би єзуїт та магнат — все добре; вони, мовляв, були культурним променем, а решта — азіати.
Яворовський. Та йдіть уже мерщі в хату, а то й розпочали!..
Любич і другі. Здоров був! (Вітаються). Яворовський. Здорові, здорові! Де барилися?
1-й і 2-й студенти. Та на лекції Дембовського були. Яворовський. А, нового історика?
3-й студент. Новий, та на старій підшивці.
Любич. А, паничу! До нас, може... Стембельський. Пшепрашам: дьогтю не зношу... Любич. А ним, знаєш, панські хвороби лікують. Яворовський. Про що лекція була?
3-й студент. Про велику руїну!
1-й студент. І таке брехливе, тенденціозне провадив, що...
Любич. Та ну його! Краще по чарці зараз, бо я проголодався: де ж пак? Із анатомічного та в клініку, а звідтіль на Дембовського.
Яворовський. Не близький світ! По чарці, по чарці слід!
Дехто. З місця, значить, на звіра?
Яворовський. А так, і чудесно! Ось — біла, настоянка, стара вудка... Кому чого?
Стембельський. Я до старої литовки! (П’є). Будьмо!
Любич. А я білу, родиму сивуху.
1-	й студент. І я!
2-	й студент. А мені отієї червонастої, настоялочки.
3-	й студент. А я — і тієї, і другої по повній чарці. Яворовський. Ото найкраще: одно на друге не
вадить! Закусюйте ж: ось шинка, ковбаса, сир, риба...
Любич. Та ти не припрошуй: ми не панни, усе перепробуєм.
2-	й студент. По першій не закусюють?
3-	й студент. Sapiens es , колего, і я за твій розум ще вип'ю.
Стембельський. Вєк наш круткі — випієми вудки; вєк наш нє длугій — випієми по другій; если умєраць не хцецє — випієми по тшецєй!
1-й студент (який уже попоїв). Ха-ха-ха! Яворовський. Чого то?
Всі їдять і чаркуються.
1-й студент. Не можу згадати, як зайорзався в своїм кріселку пан, коли зачув, що шикають...
2-	й студент. Ха-ха-ха! Іменно, як собака в човні!
3-	й студент. I почав вибріхуватись.
Стембельський. А чи то ж можна так грубо?
3-й студент. Не бреши! Не перевертай подій!
Стембельський. Кожний має право свої думки мати, свої здания проводити.
Яворовський то переносить з кімнати пиво, то загляда в двері і в вікно.
Любич. Для своєї потреби, а коли ти принукуєш мене слухати і вживати, то вибачай!
Стембельський. Не ходи, коли не до вподоби, а не гвалтуй!
Любич. Не ходи — коли я мушу, коли нема мені де других джерел наукових шукати; але ти подавай мені правду, щирі безсторонні погляди, а не стародавні наклепи.
2-	й студент. Підправлені ще новою плутаниною...
3-	й студент. Шахрайством.
Стембельський. Чого ж, панове, себе ви вважаєте за непогрішимих? Відкіля ви напозичались таких непорушних правдот? З руських джерел? Ет, штука! Здався циган на свої діти! Ви ж туди всі й гнете!
3-й студент. То правда; бо з вами, поки світ сонця, згоди не буде.
Любич. В тім-то й річ, що ми поважаємо всякі джерела: і руські, і польські, і літописи, і аннали, і народні думи, і акти...
1-й студент. А надто чистий розум, вільний од приставлених ксьондзами няньок.
Стембельський. Ет, чистії! Говори! Теж няньок слухаєтесь та за поводирями йдете. Нехай уже ми й перехвалюємо свою шляхетчину, магнатерію пишну,— так ми ж стоїмо за культурні стани, а ви вихваляєте розбишак, гвалт, грубу темноту...
Л юбич. Та ваша магнатерія більше розбишацтва і гвалту робила!
1-	й студент. В крепаки всіх повернути хотіла!
Стембельський. Не тільки наша.
2-	й студент. В бидло, щоб нарівні з волами людьми робити!
3-	й студент. А на тій кривавиці самим паскудитись і озвіритись.

Стембельський. Науку, штуку... піднесла... освіту...
1-	й студент. Подумаєш, які культуртрегера!
Стембельський. Та дайте ж і мені слово сказати. (Кричить). По всіх краях... у ті часи... стояла жорстокість і дикі звичаї.
3-й студент. Так чого ж докоряєте простий люд, що одплачував за лихе лихим?
Стембельський (кричить). По других панствах влада ще більше...
Любич. Там влада йшла проти гвалтівників; сама ширилась, але їх сумиряла і простий люд од напасників боронила!
2-	й студент (кричить і стука підставкою). До порядку!! Панове!!
Яворовський. Та годі, годі! Ціхо! Адже один одного не переконаєте? Ось на цім хай згода: пиво, ель!
2-й студент. Себто німець миритиме?
Стембельський. Безварунково.
Яворовський. Та ціхо! Кому чого?
Любич. Ти тільки пляшки подавай, а ми самі уже дамо раду.
Яворовський. Зараз, зараз! Я чай приготую... (Подає все). От загнали Теклю й Михайла... (Загляда в двері).
ВИХІД XIII
Ті ж і Марійка.
Марійка. Ось вам і померанці, й цитрони — насилу знайшла!
Яворовський. А, спасибі! От ви до речі; поможіть мені гербату розливати!
Марійка. Добре!
Любич. Одкоркував уже три; беріть самі.
Коло столу наливають і п'ють.
Марійка. Я побіжу до дядька, щоб самовар несли.
2-й студент (до Любича). Перекинь мені, будь ласка, запалки! 
Любич. Лови! (Кида).
Яворовський (доганяючи Марійку). Та кликніть, будь ласка, і Теклю, і батька її до нашого гурту, та й самі...
Марійка побігла.
Ви, панове, не маєте нічого?
Любич. Я за жіноче питання — ти знаєш.
Студенти. І ми!
Стембельський. О, я ще надто! Без пишних тятек і бенкет не в бенкет! За чорні бровенята! (П'є).
Другі. Браво! Слава!!
Стембельський. За вільне кохання з книжками і без книжок! Ха-ха-ха!
1-й студент. Панич, здається, замоловся?
Яворовський. І я думаю. (На серіо). Пам'ятайте гонор!
Стембельський. Пшепрашам, пшепрашам!
Любич. Не руште панича!
Яворовський. А що, панове, чи не спорудити зараз нам жжонки? Поки готуватиметься, гербати дадуть нам.
Всі. Гаразд, гаразд!
Стембельський. Весталчине огнище. Я дуже люблю їх!
Любич. Тільки вже цею священною махінацією орудуватиму я; давай сюди всі причандали.
Яворовський (подає). Ца, на! Ось і арак, і коньяк, і цукер, і померанці, і все...
Любич. Таскай сюди та давай посудину й дві шполи! Та ще хто з лодарів до спомоги!
Помагають поратись. Другі п'ють. Стембельський ліг па канапі.
ВИХІД XIV
Ті ж і Недольський з самоваром, Марійка і Текля.
Недольський. Насилу впорався!
1-й студент. Давайте я вам допоможу: отаке тарабанити!
Яворовський. Ось чарку нате, не тікайте!
Недольський. Та я... Спасибі!
Яворовський. Ні, ні, образите... За моє здоров'я. Та закусіть. 
Марійка (до Теклі). Та йди, чого стала! От іще! Текля. Не хочу, такого багато...
Марійка. Не бачила? Не з’їдять!
Яворовський. Теклю, голубочко! Ідіть! Я прошу дуже, і щиро...
Текля. Чужі... Сміятимуться.
Яворовський. Хто осмілиться. (Тихо розмовля).
Любич. Ріж померанці начетверо...
Стембельський (схоплюється). Пшепрашам! Pardon! (Потягається і підходить до Марійки). А, кохана панно, бардзо познайомитись радий.
Марійка. Не нашкодьте ж... Окріп це. (Розливає).
Текля розносить хліб, а Недольський гербату.
Стембельський. Окріп? Ха-ха-ха! І панна? А!! (Кланяється).
2-	й студент (до Яворовського). А ти, Костю, куди звідсіль?
Яворовський (підходить). До матері зараз: вона мене жде не діждеться; хотіла сама сюди їхать, та слаба.
3-	й студент. Ну, а далі куди подасишся?
Яворовський. Та ще не знаю: хотілось би по чужих краях поїздити і далі повчитись.
Любич. Нема й речі; ти повинен конечне за катедру битись; не змили і не киньсь куди вбік,— це було б подлістю!
1-	й студент. Авжеж, такими способами тільки й можемо збутись Дембовських, коли чесні люде підуть...
2-	й студент. Набралось би їх, та убожество наше... жменька нас,— і то міщане тільки та батюшки.
Яворовський. А під боком сотні, мільйон!
Стембельський. А, віншує новего пана професора...
3-	й студент. Пий лучче пиво!
Стембельський. Давай.
1-й студент (до Яворовського). Чого він прититюрився?
Яворовський. Нагло вліз... Нав’язливий...
3-й студент. А чули-сте, панове, що знов на сейм з руських нікого не вибрали?
Яворовський. А то ж і виберуть. Коли ж вони культурні стали — поляки і німці. 
Любич. Ото знов тобі, Костю, наука, щоб не гаяв часу і не одбивався од мети.
1-й і 3-й студенти. Нема чого й думати: він наша підмога й надія.
Яворовський. Спасибі, товариші, за добре слово. Вірте, що не змилю.
Стембельський (до Марійки). Проше, я поможу... Марійка. Та гетьте! Ще склянку розіб’єте.
Стембельський. Лялюсенько! Ах, яка шийка! Марійка. Отже хлюпну... гербатою.
Стембельський (одходить). Но, но, но! Хамисько!
Текля (до Недольського). Так мені щось, тату, і весело, і плакать би хотілось, і забігла б світ за очі...
Недольський. Чого ж то, донечко моя? (Обніма її). Любич. Ну, панове, у мене все готове! Ставайте навколо, й велебно запалим фіал.
Стембельський. Падам до нуг пшед олтажем. Яворовський. Ану, «Гавдеамус»!
Запалюють арак.
Хор. Gaudeamus igitur juvenes dum sumus! і т. д. Яворовський. А що ж ви, кралечки, до гурту не стаєте, не співаєте?
Любич. Всі, всі сюди!
Стембельський (п’яніша). Згода, мої квяти... (Лізе).
Марійка. Далі, проше!
Текля. Гетьте! (Одступила).
Яворовський. Пісень!
Марійка. Ми таких не вміємо. Любич. Так своїх.
Студент сіда за піаніно і гра.
Всі (співають).
Вип’єм за щастя, вип’єм за долю, За чесне в житті пробування, Щоб не розвіяв буйний по полю Наші думки, наші здання!
Любич. Готове питво чарівне! Давайте ковші, я вже виночерпієм буду. (Розлива й роздав). 
Всі (співають).
Вип'єм же, братця, за поєднання З кревними здавна братами, Щоб всі слов’яне порозбратані Зійшлись до єдної брами...
Слава!.. Слава!..
П’ють.
Стембельський (п'яний). За поєднання з такими дівчатками! (До Марійки). Поїдьмо на погулянку!
Марійка. Одчепіться!
1-й студент. Чи ти в своїм умі, паничу? Стембельський. Велике цабе — дівка?! Яворовський. Проше пана пам’єнтаць, же...
Любич. За нашого щирого й доброго товариша Костю!.. Щоб його серце завжди було таким, як тепер!
1-	й студент. Щоб не спокусилось мамоною.
2-	й студент. І працювало б завжди на користь нашого руського люду!
Всі. Так! Слава! Слава!
Текля (тихо Яворовському). Щоб засягло воно великої слави й почоту!
Яворовський (тихо). А я й за друге... Любич (за піаніно). Ануте, карманьйолу!
Дансон ла карманьйола, Вів ле сон, вів ле сон! 
Стембельський (скачучи). Дансон ла карманьйола! (Обніма Теклю і цілує).
Текля. Ой що ви? Як смієте! (Плаче). Недольський (пригорта її). Така образа! І де ж? Яворовський. Шельмовство! Вон з хати!
В с і. В потилицю свиноту!
Стембельський. Цо-о? За таке бидлисько? Яворовський (хапа стільця). Ні слова!!
Стембельський. А! Пшепрашам! Запомнялем, же пан уціскал! То панська коханка!
Яворовський. Подлець! (Кидається за стільцем).
Всі удержують. 
Стембельський. Я завтра з паном рахуюсь. Яворовський. Хоч зараз!
Текля (між них). А!! На бога!
Завіса
ДІЯ ДРУГА
Середина швейцарської під сходами. Просто двері, вікна. Обставлена бідно.
ВИХІД I
Зося, Юзя і Текля.
Зося. О, жидівка ота — така паскуда! Раз до нас було почала ходжати, так мати її в потилицю.
Юзя. І нам наказували, щоб з нею і до мови не вступали.
Текля. Треба й татові про це сказати... Та куди це він пішов?
Зося. З двору кудись?
Юзя. А як тобі?
Текля. Нічого, краще... Тільки голова важенна... Зося. Іще б, цілу ніч не спала... І що там налякало? Текля. Нічого... Пусте... Підпили трохи...
Юзя. Сварка б то? А вранці ще кухар з посудницею бився...
Текля. І Марильця не вертається... Що б то значило?
За дверима чути Недольського: «Ти ж, Марійко, побудь поки!»
Текля. Таточко! А куди ви знов? Недольський. Тут носила пан по діло.
Текля. А швидко вернетесь? Недольський. За півгодини.
Зося. Нам би уже час, щоб мама не сердились! Юзя. А правда.
Текля. Спасибі вам, голубочки, що до мене такі добрі! Намаялись!
Зося. Сусідське діло. Заходь до нас! Почитаєш, любко.
Текля. Зайду, зайду.
Виходять.
Ті ж і Марійка.
Марійка (в дверях). Ви уже додому?
Юзя. Еге.
Марійка. Ну, спасибі! (До Теклі). Ще пан Костя не тільки не рушав з хати, а не рушав з ліжка — спить.
Текля. Хвала богу! Коли б же не пропустити!
Марійка. Пан триватиме: другої ж дороги, як поуз це вікно, нема? Та ти не тривожся, пусте!
Текля. Як не тривожитись,—у мене з учорашнього дня стільки думок і таких несподіваних вражень, що я й не стямлюсь і не збагну всього... І тато, і жидівка ота, і Костя...
Марійка. Та ти думкам не давай волі, а то вони напосядуть!
Текля. Часами і тьохне якось радісно серце, а то все рве його такий біль...
Марійка. Бач! Це якраз тобі до речі по твоєму здоров'ю; не такий страшний чорт, як його малюють, а все-таки поперед батька в пекло не лізь! Жидівці я носа утру, та й тато твій ще поможе...
Текля. Вони щось од неї в страху.
Марійка. Може, винен що? Та й то якось уладнувати можна... а вчорашня сварка — то під чаркою, а проспляться, протверезяться...
За дверима заграла гармонійка й замовкла.
От знов під дверима венгер, шанує тебе пісенькою.
Текля. Ну його!
Марійка. Хай потіша! (Одчиня двері). А надто, як зачує білешниця, то аж сказиться.
Текля. Чого б же то?
Марійка. Хіба ти не знаєш? Вона ж його Коханка і ревнує...
ВИХІД III
Ті ж і венгер, а потім Юз я, посудниця, білешниця, Фроська.
Венгер стає на порозі і співає серенаду Шуберта «Meine Lieder» . 
Марійка (по кінці). І, завів щось смутне! Ти нас веселенькою пісенькою розваж.
Текля. Іще через його пропустимо?
Марійка. Ну, ну! Я вийду за двері... допантрую! ( Пішла).
Венгер. Веселенької? Слічно! Можна! (Співа й пританцьовує).
Ейн, цвей, дрей! Ейн, цвей, дрей! Ходь-но, любко, до дверей, Шепітне там слічний гер , А що лібе тебе зер, — Бітте тільки клейне кіс — Не дай дульно під ніс!
Ейн, цвей, дрей! Ейн, цвей, дрей!
Посудниця. Чи ба! Уже тут! І все тут, перед цими дверима!
Венгер.
Моя любко, ти габ ахт, їх бін добрий, славний кнахт, Куплю перснів, бинд і плахт, Глянь, яка чудова нахт Як щебече нахтігал Бо без тебе я ферфал. Ейн, цвей, дрей.
( Пританцьовує).
Посудниця. Білешнице, гов! Глянь, як твій вистрибує!
Надходить люд.
Венгер.
Ейн, цвей, дрей! Ейн, цвей, дрей! Не роби-но швейнерей 
Мейне герц тебе коха, А ти все ж таки лиха. Стань мені за фрау шейх, Буду глюкліх, іммер рейх!!! Ейн, цвей, дрей! Ейн, цвей, дрей!
Фроська аж наперед вийшла, слухаючи спів, а зачувши білешницю — в хату.
Білешниця. Ач! Знов сюда встряв, уже накинув баньками!
Венгер (одступа). Я всюди спєвам, то мій хлеб. Текля. Та зачиняйте хоч двері.
Білешниця. Хлеб! Так би тобі оцим коромислом в леб.
Венгер. Но годі!
Білешниця. Знайшов куди ходити за хлебом, до чортових злиднів... Самі здихають...
Посудниця. То він халявки смалить... Білешниця. А звісно... Я тобі!
Посудниця. Ану-ну! їй-богу, він недарма сюди ходить!
Білешниця. А ти не лізь: сьогодні з'їла уже? Посудниця. З'їси ще й ти! Коханек уже плює... Білешниця. Гей, ціхо!
Дехто. Ану-ну, побийтесь!
Текля. Одступіться од дверей!
Білешниця. Ну, попаду я тебе або й оту панку шляхетку-красуню — будете знать!
Текля (до Фроськи, що викрадалась). Зачини двері! А хоч би втекти од них!
Білешниця (за дверима). А ти чого тут прилипла! Воду принесла?
Фроська (за дверима). Одно відро, бо двох разом не здужаю.
Білешниця. Не здужаєш? А витрішки продавати здужаєш? Ось же тобі!
Фроська. Ой не бийте! Гвалт!
Текля хутко одчиня двері, Фроська вскакує.
ВИХІД IV
Текля, Фроська і білешниця.
Текля (выхвативши Фроську). І як вам не сором так побивати дитину? І за що? За те, що не здужа два відрі разом...
Білешниця (в дверях). Ще й не так одлуплю!
Текля. Бога не боїтесь!
Білешниця. Говори!
Текля (до Фроськи). Не плач, голубочко, не плач! Бог з нею!
Фроська (плаче). Я їй нічого... а вона коромислом...
Текля. Боже мій! І кров! (У двері). Як вам не гріх! Звірі!!
Білешниця (на порозі). Ти ще мені, паршива, будеш вимови робити? Велике цабе! Панна! Білоручка!
Текля. Не білоручка я, а працюю не гірш вашого, лиш не розбійничаю.
Білешниця (ще вступила). Не згірш вашого? Над книжками працюємо! Панна, магнатка — подумаєш!
Текля. Чого ви сікаєтесь? Над книжками?.. І над книжками, і над другим...
Білешниця. О, над другим, то так... ха-ха-ха! І плаття, і хустки, й рукавички...
Текля (аж кричить). Гетьте з хати! Як ви смієте?!
Білешниця. А то не смію? Ач — королівна! Думає, що дочка стружа, так уже ніхто їй і не писни! Плювать мені!!!
Текля (ридаючи). Гетьте з хати! Не смієте! Я приводу не давала... За віщо?
Білешниця. За віщо? Дурна! Хочу, та й уже! От вилаю, викореню на всі боки, на всі заставки — і нічого мені не вдієш! Носа не дери! Така ж, як і ми, грішні, задрипа, а копилить губу, панною походжа, шляхетну удає! Ха-ха-ха!
Текля. Брешете! Брешете! То ви... Гетьте з хати! Бон!
Білешниця. Ти? Мене? Та я тебе оцим шматтям... Текля. Тату! Марійко!! Люде!!
Фроська. Ой боже мій!! Ой!!!
ВИХІД V
Ті ж і Марійка вбіга.
Марійка. Ти ще смієш тут гвалтувать? Вон! Геть! Білешниця. Мовчи, шльондро!!
Марійка. Е, та з тобою ось як! (Штовха межи плечі). Фроська. Ой лишенько! Ой гвалт!!
Білешниця. Не руш, падло! Обидві до панича бігаєте...
Текля. Ай! (Тихо і впала на стіл).
М .а рійка. Я тобі рота роздеру, гадюко! (Випиха сама вибіга).
Білешниця (за дверима). Ось тобі!
Фроська. Ой гвалт! Ой рятуйте! Дядько! (Побігла).
Марійка (за дверима). Не так, а ось як! Білешниця. Розбій! Калавур!
Одні. Ловко насіла! Лупи її!!
Другі. Розводь! Геть! До пана!
Гвалт помалу стиха.
Текля (підводиться). Боже мій! Що я їм зробила, що заподіяла? Чим їм на заваді, що вони мене в ложці води утопити раді? Рвуть мене, банітують, славу пускають, багнюкою кидають у вічі... Хоч би ж привід мали, а то тільки аби над слабим познущатись! Та нащо мені й життя таке? Невже на одні тільки муки, на одне поневіряння, без просвітку, без краю!
ВИХІД VI
Ті ж і Марійка.
Марійка. Та годі, не плач, моє серденько! Варт ота негідь? Та я так її одманіжила, буде пам'ятать.
Текля (кидається до неї). Ах, вони з’їдять мене. (Кашляє).
Марійка. Не вражай себе так! Ач, знов закашлялась? Іроди каторжні! Звірі!!
Текля. А, хоч би швидче! Обридло... Огидло... Далі несила!
Марійка. Та чого вони зліщають?
Текля. А я знаю? Може, самим не солодко жити, так своє серце й зривають на другому... Всі на мене... Весь двір... Тільки оці дівчата прихильні.
Марійка. Покинь їх, виберись!
Текля. Куди ж?! Побачивши світ, знов у яму, в льох, у холодну темряву?!
Марійка. У яку? Ти слаба, горличко...
Текля. Тяжко мені... Отут болить... (Схоплюється до дверей). Ми, певне, його пропустили... колотнеча була... У мене й душі нема!
Марійка. Ні, він дома; одчиняв вікно на гвалт.
ТеКля. Ох, як би не пустити його? Там можуть ранити... забити на смерть...
Марійка. Та не бійся, ніц не буде: то згарячу, напідпитку.
Текля. Але Костя такий гордий, завзятий... Не подарує...
Марійка. Так ми його просто не пустимо.
Текля. Ох, його не вдержиш, не вдержиш! Нащо я вчора пішла? Я задавлю себе!
Марійка. Що ти?! Та як на те пішло, то я й поліцію оповіщу, одведу нещастя.
ВИХІД VII
Ті ж і Фішер.
Фішер. Фрейлен Текля тут єсть?
Марійка. Тут. (До неї). Хтось до тебе!
Текля. Не знаю... Перший раз бачу... Тут коли б не пропустити! (Дивиться, одвернувшись пильно в вікно).
Фішер (довго й методично розбирався). Габе ере ся познайомить — наушеник аптекар, чесний менш, Карл-Йоганн-Фердінанд гер Фішер.
Марійка. Трошки довге прізвисько...
Фішер. Довге? Ланге? Зо ніхт фальшиве!.. (Подає букет). Бітте!
Марійка. Нащо?
Фішер. Се єсть пукет; гюбше блюмен фюр гюбшес фрейлен! (Ухмиляється).
Марійка. Та квіти ж пов'яли?
Фішер. Айн веніг, трошки під пальто... Ви їх в зимний вода...
Марійка. Гаразд; а нащо вам Теклю треба?
Фішер. Зер-туше тшеба,— спочонтку фрейлен, потім — тата. Проше дозволить до порадку!
Марійка. Добре, сідайте. (До Теклі). Слухай-бо, цікаво!
Текля (тихо). Ет, мені не до того! (Пантрує).
Фішер (сіда й сяка голосно носа, а потім згорта акуратно хустку). Муй татко і моя матка умарлі, гештор-бен , давно і лишили мене такі маленькі кнабе . (Показує). Муй вуяшек і моя танте — такі добрі, вольтетіге люди — взяли мне і дали до аптек. Там старі аптекар спочонтку мне зер-туше біл, потем тілько туше біл, потем тілько біл, а потем не біл.
Марійка (удержуючи сміх). Так тебе не б’є? Скажіть на милость!
Фішер. Не, найн! Тепер муй казяїн за мнє зер цуфріден , платить мнє пенсія штернасьцє гуль-тен фюр монат і обецаль єще на гур одна гультен!
Марійка. Обіщав, кажете?
Фішер. Зо, віркліх обєцаль; я не лініви, бардзо старайть і мер працує, умійт і пілула робіть, і банка ставить, і мікстура, і мазь, умєйт і кроф пускайт, і п’яфка, і мушка-везикаторія, і горшишник... і...
Марійка. Може б, годі! (Приснула).
Фішер. Ферцеєн зі , я гуке за
порошки...
Марійка (до Теклі). Чуєш?
Текля. Ет, ну його!
Фішер. Я моге биць прендко помошник.
Марійка. О?
Фішер. Зо! Казяїн мне таль особна покуй; там вшистко Мам своє — і столь, і штуль, і комната, і лужко, і карафка, і шклянка, унд алее, алес...
Марійка. Господарство, значить?
     
Фішер. Я, я! I карактер у мне зер делікатний, ціха: шнапс не піє, іно пиво і пале сигара...
Текля. Іде, іде! (До Мирійки). Випровадь.
Марійка. Так ви вдруге зайдете... докінчить... Текля. І татко не швидко буде!
Фішер (встав і почина одягатись). Потем? Марійка. Так, так: тепер ніколи. Нате й букет! Фішер. Фюр вас?
Марійка. І букет після...
Фішер. А, гут! Панна дозволі пшинєсць на презент і зубні порошки, і мидло, і персидська ромашка?
Марійка. Гаразд, гаразд!
Фішер. Райценд! Ауфвідерзеєн! (Пішов). Марійка (коли входить Костя). Ну й я чкурну, не мішатиму!
ВИХІД VIII
Текля і Яворовський.
Яворовський. Здрастуйте, моя зірочко! (Вітається). Текля. Здрастуйте! Ждала вас все...
Яворовський. О! Тата нема? Текля. Нема.
Яворовський. Ось ключі. Ви потривожились вчора? Забудьте! Сп’яну.
Текля. Я не про себе... а про вас... Пане Костю, голубчику, не йдіть!
Яворовський. Куди?
Текля. Я знаю... я чула... у мене серце болить... я не знесу...
Яворовський. Не тривожся, горличко... судженого...
Текля. Я руки на себе здійму!
Яворовський. Радість моя! Щастя моє! (Пригорта). Так ти любиш мене?
Текля. Над усе в світі... Душу б...
Яворовський (поцілунком міша). Ясочко моя! Несила й мені більше таїтися! Я й ще вперше тебе я зустрів, то серце мов тьохнуло мені, що тут моє щастя; 
чим більше я тебе бачив, чим довше чув твоє щебетання, тим голосок твій глибше та глибше пройшов мені в серце, тим ти миліща та рідніща ставала йому; але з учорашнього дня постеріг я, що ти мені все на світі і без тебе скрізь пустка!
Текля. Господи! Пробач! Я нарікала, а ти послав мені таке щастя!
Яворовський. Раю мій! Ти любиш мене? Ти моя? Текля. Що зі мною діється? Так хороше... так ясно...
так радісно... і умерти б зараз!
Яворовський. Що ти, моє коханнячко! (Цілує). Не про смерть нам думать, а про щасливе та довге життя: стань мені дружиною!
Текля. Стійте, голубчику! Навіщо! Не полохайте зразу серця... Хай так, без всяких думок порадіє! Не треба цього! (Обніма).
Яворовський. Як не треба? Що ти кажеш?
Текля. Неможлива річ... Ах, і думку підпускати страшно!
Яворовський. Я не розумію тебе... ти лякаєш? Текля. Не пара я вам, дорогий мій кришталю,— по обчеському стану, і по всьому...
Яворовський. Ти боїшся за матір, що не згодиться? Вона мене без пам’яті любить: моє щастя — її щастя... тут і питання нема — вона саме тебе проситиме.
Текля. А все ж то буде насилок, принука... і вам я каменем ляжу.
Яворовський. Ти не знать що говориш, серденько: то старі байки, на шмаття вже побиті...
Текля. Але й ви самі казали колись, що люде довго не кидають старого шмаття? Слухайте, голубчику! Любімось краще, як брат з сестрою: ні докору, ні потайної досади, ні пізнього отверезіння!
Яворовський. Ти, янголятко, дитячі речі провадиш: кохатись надміру й не побратись — то ж нелюдська мука, та й з якої речі?
Текля. Бо я вас люблю, а не себе!
Яворовський. Ні, ні, ні! (Обніма). Такої душі не впущу! Ми поселимось у мене на хуторі, у сховнім закутку — і проживемо цілий вік свій щасливо!
Текля. А бачите — у сховнім закутку... А душевний свій скарб дорогий теж од миру ховатимете? Боже! Яка спокуса!! (Принада).
ВИХІД IX
Ті ж і Марійка.
Марійка (одчинивши двері). А?! Тепер уже, значить, страхи пройшли?
Текля (одскочивши). Марильця!
Марійка. Вона! Ну, тепер зоставайся щаслива!
Текля. Куди ж ти? Зостанься!
Марійка. Ніби справді хоче? Ніколи! Щасти вам боже! (Пішла).
Яворовський. Яка щира душа! Текля. Золото!
За дверима чути гомін.
Фішер (за дверима). Фі пан струж?
Недольський (за дверима). Я, а що маєте?
Фішер. Зер важна інтерес...
Недольський. Так зайдіть!
ВИХІД X
Ті ж і Недольський та Фішер.
Недольський. Пане Костю! Ви ось де? А я вас шукав і на квартирі був: тут ось до вас листик...
Яворовський (тисне руку). Здрастуйте, друже мій!
Текля. Тату мій, ріднесенький. (Обніма).
Недольський (теж її). Який я радий, що ти весела! А то душі не було!
Текля (тихо). Весела і щаслива!
Недольський аж остовпів.
Яворовський. Ануте, від кого лист?
Недольський. Вибачайте, зашамотався: ось!
Фішер (весь час знов розбирався). Так оця фрейлен — панська цурка?
Недольський. Моя, моя, а що?
Фішер (все ще розбирається). О, зер гут! Нох бесер! Тюбше перзон!
Яворовський (до Теклі). От вчорашнього студента... Просить вибачення. 
Текля. Значить, не підете?
Яворовський. Ні, ні! Чого ж?
Текля (тихо). Господи! Сьогодні стільки радості, аж страшно!
Фішер. Габе ере я познайомить — наушеник аптекар, чесна менш Карл-Йоганн-Фердінанд гер Фішер.
Текля до Яворовського тихо говорить.
Недольський. Дуже радий, сідайте! .
Фішер. Данке шен! (Сіда з букетом). Мошна по порадку?
Недольський. Як знаєте!
Текля. Та ви вже казали...
Фішер. Я, я! Так я не по порадку... Я служе в стара аптек; мам пенсіє штернаста фірцен  гультенів... гляйх верде помошник...
Недольський. Нуте, так що ж?
Фішер. Ін айне мінуте, лібер гер , я мам особни покуй, і канапа, і столь, і штуль, і лужко, унд алес зо вайтер казайство. Я обраховалем — кухарка мне варта тши гультен... ето торого... і сли би єдна перзон все разом, то зер білігер , таней...
Недольський. Навіщо ж це мені?
Фішер. Ін айн аугенблік! у мене характер зер делікатна, смирна; шнапс не піє, іно пиво і пале сигара... не файка...
ВИХІД XI
Ті ж і пан Голембицький.
У одчинені, при вході пана Голембицького, двері було видко за ними й жидівку.
Голембицький (ввіходячи). Струж дома єст?
Недольський (зскакує). Вельможний пане, до послуги.
Голембицький (оглядаючи в шкельце). Яке зле помешкання... А! Здається, пан Яворовські?
Яворовський. Так, пане!
Голембицький. А я властитель сего дому, Голембицький.
Яворовський (подає руку). Дуже радий.
Голембицький. Я билем вчорай у пана... А! Панна Текля...
Текля. Моє шанування, вельможний пане.
Голембицький. Покаралем білешницю, що гвалт учинила.
Текля. Ах, не карайте, вельможний пане. Вона так... з привички... не з злоби...
Голембицький. Але в вас занадто добре серце, як і погляд.
Яворовський. А що там?
Текля. Та пусте... не варто згадувати...
Голембицький. Одначе, за приводом її, всі бруднитимуть. Вам тра зборонника...
Текля. Ось у мене зборонник! (На батька).
Голембицький. Дуже старий...
Яворовський. Зате щирий і єдиний.
Фішер. Здаєся, мешайт? Ферцеєн зі! Я потем зайде!.. Ауфвідерзеєн! (Довго порається і виходить).
Голембицький. Ні, ця кімната просто неможлива для панни; стружеві, правда, тут треба бути.
Яворовський. Авжеж, звикли! Стружеві господарі завжди одводять або буду, або дірку, як і для пса.
Голембицький. Ви, пане, занадто гостро, і взагалі про всіх: я ще новий господар і не обдивився гаразд. А от для дочки стружа, для панни, єсть у мене преслічна кімната.
Текля. Що пан провадить? Я з татом...
Яворовський. То, пане, зневага: дочка без батька в одрізній кімнаті мешкать не буде!
Голембицький. А! Пан єсть певен?
Яворовський. Так, певен, як і в тім, же шляхетний і почтивий пан не поваживсь би й натякнуть такого.
Голембицький. Проше, пане, без науки: научицеля не потшібно...
Яворовський. І мови шкода псувати! Ходім, Теклю! (Виходить з нею)
Голембицький (услід). Я з панем погадам!
Яворовський. Добже! До послуги! (Хряпнув дверима).
ВИХІД XII
Недольський і Голембицький.
Голембицький (до Недольського). Хамисько! Щоб не було його в моїм домі.
Недольський. До терміна заплочено, вельможний пане!
Голембицький. По терміні — зараз його до дябла! Ач, в мужву пошився... А хорошого був роду... З твоєю дочкою, либонь, романсує?
Недольський. Вельможний пане! Не ображайте дитини, вона у мене єдина утіха, єдина одрадість! Я все вам перетерплю, на поневіряння ради неї піду, а поки живий, поки в цих грудях тріпонеться серце... моєї доні ніхто не зобидить.
Голембицький. Занадто сміло.
Недольський (голосно). Вона чесна, пане, і чиста як сльоза.
Голембицький. Але ціхо! Розпустив гембу?! Я хцялем добже зробити вам... коли такий, то щоб і духу тут не було!
Недольський. Піду, піду!
Голембицький (виходить). Але помувиш , лайдак, зараз цось іннего.
Недольський. А! Сіроманець! Вигнав — і краще: от харцизяк далі, хоч у ліси, нетрі — і там безпечніше! Болить отут... мов ножами ріже... злигався з жидівкою; недарма вона насіла на мене за гроші? За векселя в суд подала... уже тягали сьогодні... Беззаступний, бач! А може, ще й мені заступника пошле бог? Зітнемось, а не дам своєї дитини на потіху, своєї дитини не дам.
ВИХІД XIII
Недольський і жидівка.
Жидівка. Ну, ти! В останній раз приходжу — подавай мені гроші! 
Недольський. Я тебе прошу обережніше... у мене все ходором ходить... Не дратуй!..
Жидівка. Щьо, дратуй?! Мешигіне!  Коли не заплатиш, у тюрму йди, зі мною й вартові прийшли.
Недольський. А, он що! Он він на що натякав! Ач, яка пастка пекельна!
Жидівка. Одумайся! Не дери носа!..
Недольський (вагається, підходить, важко дихаючи). Слухай, я тебе прошу, не приставай до розбійничої шайки, не роби такого знасилля, пожалій еебе...
Жидівка (одступаючи). Ну, ну, ну! Щьо ти?
Недольський. Я тобі подвійні ще проценти платитиму, у п’ять раз одроблю стовп... до смерті працюватиму...
Жидівка. І щьо він одпрацює,—по крейцеру! А там — зразу щоб гроші...
Недольський. Так розлучиш-таки мене з дочкою?
ВИХІД XIV
Ті ж і Текля.
Жидівка. Коли такий упарти!..
Текля (кидається). Таточку!..
Жидівка. А коли хочеш, щоб таточка коло тебе зоставсь, а не гнив у турма, то послухайсь, не пишайся...
Недольський (скажено). Жаба! Гадюка! Здихай! (Кидається і давить жидівку).
Текля. Таточку, таточку!
Жидівка. Калавур!! Рожбій!!
ВИХІД XV
Тіжідва десяцькі, а за ними білешниця, й Фроська, і ще дехто.
1-	й десяцький. Одтягай! Задавить!
2-	й десяцький. Ну, разом!
Одтягають і держать Недольського, ослабшого, мов непритомно п'яного.
Жидівка (піднявшись, напівлежачи). Ой вей! Гевулт! Задавив на смерть!
Текля. Пустіть тата, голубчики! Пустіть, не держіть!
Жидівка. Ох, держіть, держіть! Скрутіть йому руки й ноги. Він розбишака, гайдамака! Вей мір! Вей мір! Я вже вмерла!
Текля. Пустіть, пустіть! Татко слабий, непритомний!
2-й десяцький. Одступись, не лізь!
Жидівца. На ланцюг його, як скажена собака! Недольський. Дитину пошануйте!
Йому в’яжуть руки.
Фроська (вбіга). Ой дядька	беруть!..	Ой	
матінко, рятуйте!	
Текля. Хто в бога вірує!	Гвалт!	Костю!	 (Разом)
Фросько! Клич!	
Фроська (побігла). Пробі!!	
Білешниця (надбіга). Ага? Уже волочать пса! Так і слід!
Текля (кидається в ноги жидівці). Не беріть тата! Не давай його! Зглянься — я тобі ноги цілуватиму...
Жидівка. Ага, тепер ноги?
Білешниця (до Теклі). Ганятимеш, шльондро, хвостом по вулиці!
Текля (рида навколішках і б'є себе в груди). Боже ж мій, боже мій! Де ти?
ВИХІД XVI
Ті ж і Яворовський.
Яворовський (вбіга). Хто сміє знущатися? Вон! (У потилицю білешницю).
Текля (кидається до його). Рятуйте, рятуйте тата! Яворовський. З якої причини тут гвалт?
1-	й десяцький. Маємо приказ по її векселю. Яворовський. На скільки вексель?
2-	й десяцький. На двісті гульденів.
Жидівка. А проценти ще...
Яворовський (вийма пулярес). На — двісті гульденів, і гетьте з хати.
1-й і 2-й десяцькі. А коли так, ми зараз. (Розв'язують Недольського).
Недольський. Батьку мій! (Рида).
Яворовський (помага розв'язувати). Ви — батько мій!
Текля упала [батькові] на груди й рида.
Жидівка. Не пускайте: він мене убив.
1-й десяцький. То друге діло... приказу нема.
Яворовський (наступа на жидівку). Геть мені вмить і не смерди тут!
Жидівка (до дверей). Ой гевулт!
ВИХІД XVII
Ті ж і Голембицький.
Голембицький. По якому праву пан тут бешкетує?
Яворовський. Я не бешкетую, а бороню нещасних од розбою і гвалту.
Голембицький. А, значить, краля знайшла собі зборонника! Ха-ха-ха!
Яворовський. Знайшла, і хто наважиться хоч слово криве в неї кинути — зі мною порахується!
Голембицький. А то для чого?
Яворовський. Для того, що я її жених, а панна Текля моя невіста.
Недольський пада навколішки.
Гурт. Ого!!
Голембицький. А! Єжелі так, то віншує  пана!
Завіса
ДІЯ ТРЕТЯ
Садок. Наліво фасад домика; направо хвіртка і баркан; за барканом загородний вид; посередині луговина, квіточки; під дубом круглий стіл і ослони.
ВИХІД І
Марійка і Текля сидять коло столу; Недольський оддалік підрізує дерево.
Марійка. А славно у вас тут; чудо як!
Текля. Рай, надто після тії ковдобини. 
Марій к а. Чисто: і садок чудесний, і повітря хороше, і гаму нема.
Текля. Я там і отут квіточок насадила.
Марійка. От як розквітнуть.
Текля. Ти ще будинку не бачила: славні кімнати, велика світлиця, і татова й моя, а при сінях ще кухонька.
Марійка. Подивлюсь, подивлюсь. Він же оце все й спорудив?
Текля. Він, він, наш зборонник, наш батько, наша мати, наше все. Того ж таки дня найняв і перевіз нас.
Марійка. Несподівано так... Я думаю — тобі все тепер усміхається?
Текля. Все, все, правда! Такий мені милий божий світ, такий приязний, що й не вірю, чи мариться мені, чи справді живу, дихаю, серцем радію...
Марійка. Господи, я така рада, що ти щаслива й будеш повік, загорювала собі долю; ти й поздоровішала, й покращала.
Текля. О, мені легко, радісно...
Марійка. Зірочко! Серденько, рибонько! (Обніма).
Текля. Як я тебе люблю! Кинь ти своє оте життя, переходь до нас; живи тут,— от буде весело!
Марійка. Я вже заплювала свого миндруса! Бабусю перетягла сюди: вкупці й живемо... Роботи шукаю все, а то білизну прийматиму до прання...
Текля. Так бабуся тут? Яка я рада! І робота буде, а то переходь з бабусею сюди!
Марійка. Що ти? Прийти навістити тебе — прийдуть. Текля. Приведи бабусеньку: і я, і тато такі раді будемо. Марійка. Прийдемо, прийдемо. А знаєш, кого я оце знов бачила, хто до мене заходив?
Текля. А хто?
Марійка. Німець Фішер отой! Сміху такого з ним, що страх!
Текля. Смішний, але добрий, здається?
Марійка. Швидше придуркуватий... а побачиш, коли не прийде сюди; недарма розпитував про твоє помешкання.
Текля. Та що? Нехай!
Марійка розгляда її шитво. З поля чути спів.
Хор.
«А куди ті їдеш, мій коханий пане?
Без тебе серденько в самотині в'яне!»
- В Варшаву, на справу, 
Серце Марисю.	
«Яке ж там насправді діло єсть слух’яне? А що ж там робити, мій коханий пане?»
— Пить, гулять, в карти грать, 
Серце Марисю.	
«Ох, і розпочнеться життя твоє п’яне: Ти ж мене забудеш, мій коханий пане!»
— Там дівчат — вволю квят, 
Серце Марисю!	
Марійка. Тут чисто як на селі: пісень співають.
Текля. Фабрика недалеко; робочі, певно, скінчили.
Марійка (роздивляється шитво). А славний узор, красивий.
Текля. Дрібний тільки.
Марійка. Еге, як килимок — чудо! Це йому?
Текля. А то кому ж?
Марійка. Слухай, він і посватав тебе?
Текля. Ох, я цього сцочатку так жахалася! Та й тепер...
Марійка. Чого?
Текля. Багато думок... одна одну попереджа... одна одну б’є.
Марійка. Про його, що так коха? Я б і не задумалась! А де він?
Текля. До матері поїхав благословення просити: з нею і повернеться.
Марійка. Славно! Слічно, моя єдина! (Обніма).
Текля. Я така щаслива — тільки й гадок, що про мого сокола; оце сиджу сама, а його душею бачу; дивлюсь у ті ясні очі, чую голос прихильний, розмовляю з ним стиха, а от як не хочу, щоб приснився мені, — ні! І очі склеплю, про його думаючи, на тій думці й сон мене склонить,— а не сниться.
Марійка. А ти що-небудь з його речей за пазуху положи або ногами на подушку ляж.
Текля. Сьогодні мені снилось, що я свічки воскові сукала, а мене ладаном обкурювали...
Марійка. То ік вінцю.
ВИХІД II
Ті ж і Недольський.
Недольський (підходить). А що, правда, опорядив я садочок чудесно?
Марійка. Я оце казала, що й раю не треба.
Текля. Татуня все для мене старається.
Недольський. А для кого ж мені й старатись? Одно ти у мене на землі щастя!
Текля (тихо). А про друге й забули?
Недольський. Так, так! Я невдячний: все, що не є тут — і радість твоя, і втіха,— все йому, нашому другові, належить... Щасти йому у всім, боже! Ховай його од напасті!
Текля. Таточку! А правда, нема кращої людини на цілім світі?
Недольський. Нема, нема!
Марійка. І, вже б! Де б то і взялося!
ВИХІД III
Ті ж і Фроська.
Фроська. Теклюсю! Що ж тепер робити? Уже борщ закипів.
Марійка. А, і Фроська тут? Здрастуй, серденько!
Фроська. Здрастуйте! (Цілується).
Текля. Ми її взяли з собою.
Недольський. Вона порається там на кухні; така рада!
Марійка. От як! Чудесно зробили, що взяли... її б там затовкли, бідну, а надто ота білешниця... у, люта! Ревнувала тебе! А як ви вибрались, то репетувала на ввесь двір і ляпала язиком... гидоти... а пан допитувавсь ще...
Текля. Не згадуй, голубонько, про них; бог з ними! Мені б хотілося, щоб оте минуле й з пам'яті вивітрилось, як недоладний сон. (Пішла по доріжці).
Марійка. І то правда — цур йому! Ходім, Фросько, я тобі покажу, що далі робити, і роздивимось хати.
Фроська. Покажіть!
Марійка. Ану, наввипередки! Хто хутче? (Побігла).
Фроська. Е, в вас ступінь ширша! (Теж побігла).
ВИХІД IV
Ті ж і Любич.
Любич (підходить до баркану). Отче Михайле! Старче божий! Як вам тут?
Недольський. А, це ви? Здрастуйте, ріднесенький! Заходьте ж!
Любич. Нема часу, хапаюсь: скінчив на лікаря, дак писати ще треба розправу. Я зайшов спитати, як панна наша вибрикує?
Недольський. Спасибі богу й вам: весела, щаслива і поправляється.
Любич. А ви її наганяйте найбільше до їжі, щоб конечне слухалась!
Недольський. Не така вона.
Любич. О?
Недольський. Зверху плохенька, а уперта така й завзята, що ну!
Любич. І не постерігав.
Недольський. Раз, іще малою, начиталась була вона Біблії... і здумала сама сорок день не їсти...
Любич. Невже? Ха-ха-ха! Новий Таннер? І що ж? Недольський. Затялась і не їла, та ще крадькома не їла, поки не злягла.
Любич. Еге-ге! А де ж вона?
Недольський. Тут, зараз! Теклю, Теклю! (Пішов направо).
Любич. Екзальтирована і нервна.
Текля (вбіга зліва). Я, я, я! Хто кликав?
Любич. Многоглаголивий Авакум.
Текля. А, он хто? Чого ж там стоїте? (Вітається).
Любич. Нема часу; я тільки на вас зглянути. Текля. Нуте?
Любич. Дуже контентний: кров на ланітах заявилась, у очах не гострий, а тихий, лагідний промінь і на вустах усмішка.
Текля. Бо радісно на серці.
Любич. І чудесно, моя панночко, чудесно; а перше були ми погані!
Текля. Горе ж тільки рака, кажуть, красе.
Любич. Цур йому! Дуже радий; одпишу й Кості! Текля. А ви од його мали листа?
Любич. Та оце ж по його припоруці.
Текля. Здоровий?
Любич. А що йому станеться? Він і мене, й вас переживе.
Текля. І дай боже! А чого бариться?
Любич. А ви не знаєте, який він запальний? От загорілось що — він цілою душею й кинувся, а трапилось на шляху друге — він і там завзявся...
Текля. А перше б то кинув?
Любич. Ні, він не такий легковажний. І до першого вернеться; а тільки його до всього порива, а потім і жаліє...
Недольський (надходить). А, ось ти!
Любич. Ну, бувайте здорові; гуляйте, їжте, та не робіть мені проби на сорок день посту. (Виходить).
Недольський. Це я наскарживсь.
ВИХІД V
Текля і Недольський.
Текля. Таточку, в мене якісь пречуття...
Недольський. Господь з тобою!
Текля. А вам не здається, тату, що весь оцей чарівний сон маревом піде?
Недольський. Що ти? Костя найщиріша, найсвятіша людина.
Текля. А я чи дам йому щастя, чи вдовольню його на широкім шляху?
Недольський. Чого ж то? Ти не з простого роду; тільки убожество нас опростило. Головка у тебе хороша. (Цілує). За розумом і упадливістю Кості в тебе виростуть крила.
Текля. Ах, таточку, рідний мій! Оці питання тільки й мучать мене, затемнюють ясний день...
Недольський. Не гризи себе завчасно, дитино; тільки що вияснилось тобі сонечко, а ти знов наганяєш хмари.
Текля. Тільки оці думки...
Недольський. Що бог дасть! Покладись на його волю й ласку.
Текля. Я все маловірна... а це гріх! Ріднесенький мій! ( Обніма).
Недольський. Ну, я ще маю дещо в місті...
Текля. Ви ж недовго?
Недольський. Та я зараз: тільки на пошту. (Пішов). Текля (вслід). Принесіть же конечне листа!
ВИХІД VI
Текля (сама).
Текля. Серденько моє! Як я за тобою занудилась! Скучила, скучила! Коли б у мене крильця — зараз би полетіла до тебе і защебетала весело та чуло, як я люблю тебе! Так
кохаю, що й господи! Перше мені здавалось, що більше, як я люблю, і любити не можна, що серце не вмістить більшого почуття; а от тепер, коли я до свого щастя схилилась, мені здається, що я все більше та більше люблю його... і кінця тому раю не бачу. А він? І він до мене пише, що кожну годину про мене тільки й дума, що лічить кожну хвилину, аби швидче до мене, до свого щастя вернутись. Осьде цей дорогий листик; я його коло серця й ношу! (Вийма і цілує). Соколе мій! Сонечко моє! Це ж твоя рученька до мене писала, це ж твоє серденько до мене озивалося. (Пішла далі, читаючи).
ВИХІД VII
Білешниця й венгер.
Білешниця й венгер (ідуть собі вулицею повз баркан і співають, п'яненькі).
По тей стронє Вісли компаласє врона, Пан Конєвскі мислє, же то єго жона! (2) Іде до костьола, патше доокола,— Чи єст меж юнакув коханий Микола? (2) Ой хлопці, хлопці! Майте бога в серцю!.. Сватайцє мнє, хлопці, бо мнє ладнє в гетцу! (2).
Венгер (загляда в хвіртку). А глянь! Присяйбі вона! Білешниця. Хто?
Венгер. Ваша Текля, стружова дочка! Он де! Ха-ха-ха! Білешниця (придивляється). Вона, вона! Бач, куди перебралася! Скажіть на милость, у яких палацах розсілась, повія!
Венгер. Пишно! У, кралечка! Ще покращала! Білешниця. Вилиняла!.. А ти баньок не витріщай!
Знову?!
Венгер. Цяця! Шельмочка! Убрал слічно, посадзіл в клятку на поцєху — і квіта! Важно!
Білешниця. Коханка-наймичка! Тьпху! А ти витрішків не продавай, бо й очі виколупаю! Геть далі!
Венге р. Але стій! Хіба поприщить? Вона ж невяста чи жона тего дурня? Та й досить!
Білешниця. Жона?! Ха, буде вона жінкою? Зроду! Швидче у мене на долоні волосся виросте!
Венгер. А для чого ні?
Білешниця. Того, що мати ж її коханка, панича того, не дурна і не проста, а шляхетного роду. А пан наш описав їй оцю шкуру добре, яка [вона] шелихвістка, яка шльондра, за кого всі її мають. Листа нарочито послав. Мені тоді через неї було досталось од пана: мало не бив, з двору гнав. Ну, думала, взяла гору сяка-така, і до пана прилипла... Така злість узяла, розірвала б на шматки, та й годі! Коли це раптом — їх у потилицю, ну, я тоді пану і обмалювала її!
Венгер. А чи то ж все правда, що про неї?.. Білешниця. А тобі що? Та я й під присягу піду... Венгер. Значить (співа).
Пішла панна по горіх, А тут випав тільки гріх: Замість менжа, замість круля — Тільки трапилась-но дуля!
Текля (наблизившись). Ай!! Хто тут?
Білешниця. Твоя приятелька!
Венгер. І я, приятель!..
Білешниця. Віншую з шлюбом! Вельможна! Ха-ха-ха!
Венгер. Ух! Ух!
Пішли.
Текля. І тут мене знайшли? Насміхаються, ганеблять чи... постерігають. Ну, що я їм зробила? За віщо така злоба? Бог з вами.
ВИХІД VIII
Ті ж і Фішер.
Фішер. Фрейлен Текля тут?
Текля. А! Тут, тут!
Фішер. їх бін  зер глюкліх... Туше, бардзо контент.
Текля. Спасибі! Сідайте ж, коли раді.
Фішер. Зараз, панню! Ін айне мінуте... (Почина роздягатись).
Текля. Та навіщо ви в садку роздягаєтесь?
Фішер. Так неделікатно.
Текля. Та не скидайте-бо. 
Фішер. Унмегліх : бардзо важни... інтерес... зер фаерліх, mamsell...
Текля. І що ж там?
Фішер (подає букет). Свежи букет, моя краля... Бітте, майне шенгайт.
Текля. Дякую. Для чого ви втрачаєтесь?
Фішер. Екстрена жеч. (Вийма з кишені). А ось зубна порошок, шотка, мидло, вассер колон, м’ятна капсул...
Текля. Що ви? Нащо мені?
Фішер (ставить на стіл). Ах, бітте! Для мне так пшиємно... мне панна дозволила...
Текля. Не візьму, не візьму! З якої речі?!
Фішер. Фі... мне жаль... обіта... белайдігунг... Текля. Ах, які ви!..
Фішер (ставить на стіл ще якісь пуделочки). Бітте! Слічни пуделечка!
Текля. Ну ж, сідайте!
Фішер. Данке! (Сів і мовчить, дивиться на Теклю і все більше усміхається).
Текля. Чого ви на мене так дивитесь, смієтесь?
Фішер. Проферка робе... верно, акуратніше...
Текля. Що вірно?
Фішер. Панна Текля... бардзо слічна... п’єнкна... зер гюбше перзоне...
Текля. Хі, які компліменти! Аж засоромили.
Фішер. Ніхт комплімент... а верно, правдзіво, як мувілі в аптека. (Пауза). Фі умейт зуппе міт бір робіць?
Текля. Умію.
Фішер (потира руки). Гут! (Пауза). А каве і капуста з сосиска умейт?
Текля. Умію.
Фішер. Зер гут! (Тре руки. Пауза). А кошуля унд зо вайтер з мидлом прать умейт?
Текля. Умію.
Фішер (підскакує з радості). Фортрефліх. (Пауза). А кімната спшонтаць... чисто робіць умейт?
Текля. Умію.
Фішер (біга в нестямі). Ах, прахтфоль! Фі настоящий скарб... Шац... Ах, я так любє, так кохам фрейлен, що нє моге аусшпрехен... Моє серце, як реторта... Шрекліх кипить... мов шпанські муха-везикаторія тут...
Текля. Закохались би то так?
Фішер. О, шрекліх, шрекліх! (Хапливо). У мне серце делікатна, карактер добра; казяїн на гуре дал тши гультен, особна покуй, цала мебель; онкель унд танте, ктуре бендо помагаць, єще прентко помошник... О, майн гьотліхес, герліхес фрейлен! (Пада навколішки). Дайте мнє щастя, я — глюкліх...— зробить вас моя казяйка, моя жона!
Текля. Що ви, встаньте!
ВИХІД IX
Ті ж і Марійка.
Марійка (вискочивши). Ой боже!
Фішер схопився, обчища штани.
Що ж це ти, Теклю, робиш? В мене жениха одбиваєш? Текля. А чого ж ти бавишся? (Далі сміється).
Фішер. Хе-хе-хе! Весела фрейлен... жарти, зер гюбше... Текля. Бачите, і ця уже — зер гюбше.
Фішер. Найн! Фі — мер гюбш .
Марійка. Так я, значить, поганша? Ах ти ж, німчура!
Фішер. Ніхт, найн! І фі слічні... карош... і фі слічні... Карош...
Марійка. А хто ж кращий?
Фішер. І фі слічні, карош... і фі слічні, карош — зер трудно диференція зналезць... Як пігулка од пігулки... 
Марійка. А, так ми пігулки? Не виходь за його заміж! Він тоді мене проситиме — знаю, а я теж не вийду; от і нікому буде кави зварити!
Фішер (перелякано). Ферцаєн зі, зі, габен рехт... ах, цо мам робіць? Вас золь іх тун?.. 
Текля (до Марійки). Мені жалко... над ним сміятись... (До його). То все жарти. Пан нехай пошука... собі...
Марійка (до неї). Ціхо! (До Фішера). [Спитайте] у її тата.
Фішер (встає). Я, я! Дінстфертіг! А гдзє панни тато?
Марійка. Ходім зі мною, проведу.
Фішер. Ін айне мінуте, гляйх! (Хапається одягатись).
Текля. Та не дури його!
Марійка. А може, ще знадобиться? Чекай!
Фішер (до Теклі). Ауфвідерзеєн, майн ферцюклі-хе фрейлен! Ах майн готт! Я (руку до серця) шрекліх! Ад’є!! (Пішов за Марійкою).
ВИХІД X
Текля і Недольський.
Текля. Потішається... а він такий добрий — всьому вірить, аж шкода!
Недольський (виходить з будинку). Ну, доню! Вибач старому; я тобі одну пакість зробив.
Текля. Яку?
Недольський. Розпечатав і прочитав листа од пана Кості.
Текля. Таточку, як же? Що ж пан Костя пише? Може, слабий або яке нащастя? Таточку, що ж ви мовчите? Дайте швидче!
Недольський, Заспокойся, дитино: все благополучно і щасно. Я тим і прочитав, що боявся... тим і розпечатав.
Текля. Дайте ж мені швидче листик, у мене аж дух зайняло, а ви мовчите...
Недольський (дає). На, на, моя горличко! Пише, що мати його согласна... Сама буде оце... Та щоб незабаром і шлюб...
Текля. Таточку, ріднесенький мій! Яка я щаслива! Недольський. Богу дякуй! Йому єдиному!
Текля скака, цілує лист.
ВИХІД XI
Ті ж і Марійка.
Марійка (вбіга в хвіртку). Ху! Насилу одсахнулася!.. А, Теклюсю! Ти листа одібрала?
Текля (кидається їй на шию). Одібрала, одібрала! Пише, що зараз і мама, і все, і шлюб...
Марійка. Так і весілля, дядьку, зараз?
Недольський. Та просить же.
Марійка. От радість, так ну! Тепер уже й я на твоїм весіллі нап'юсь, бігме нап'юсь!
Недольський. Треба мені до крамниць збігати, приготовитись чим-не-чим, бо можуть несподівано приїхати, а у нас і брак. Тобі тут Марійка поможе...
Текля. Гаразд, гаразд! (Цілує лист). Голубе мій! Соколе мій!
Недольський. Куди вже їй, треба самому міркувати. (Пішов).
ВИХІД XII
Марійка і Текля.
Текля. Господи, яке щастя! Я боюсь уже, щоб воно мене й не задавило!
Марійка. От! Од щастя ще ніхто не вмирав! А от, в якій сукні вінчатись будеш?
Текля. Я про те й не думаю: все їдно!
Марійка. Що ти? Як можна? Між пани йдеш і все їдно! Та там не тільки треба звертати на убрання, на моду увагу, а треба навчитись, як і сидіти, як і ходити, як і говорити, як і поводитись... бо інак осміють, засудять...
Текля. Тото-бо й ба!
Марійка. Слухай: у мене єсть знайома покоївка, дак вона все зна... Хочеш, я до тебе її приведу?
Текля. Вигадай що! У покоївок учитись?!
Марійка. Атож! Вона мені показувала, як треба сидіти по-панськи: треба отак сісти на дзиглику рівнесенько, мов кілок проковтнула, руки згорнути на череві й пальцями перебирати, а очі аж до долу спустити, мов і не ти!
Текля. Ха-ха-ха! Невже так?
Марійка. Чого ти? Справді! А ходити треба ось як! (Показує комічно).
Текля. Ой бодай тебе, Марійко! Нащо ж ти так випинаєшся та крутиш... спиною?
Марійка. Так, так і слід.
Текля. Я такого й переймать не буду.
Марійка. А чоловік образиться?
Текля. Ні, мій Костя не образиться: він мені сам казав, що я й полюбилася йому за свою простоту.
Марійка. Ет! А другі що йому скажуть? Ні, ні! А танцювати ти по-панськи умієш?
Текля. Я й по-своєму не вмію.
Марійка. І мазура, і галона не вмієш?
Текля. Галопа й не чула.
Марійка. Що ж ти собі думаєш?! Як можна! Конечне тра вивчитись: то ось як галопа треба стрибати... Давай руку. (Приспівує й тягне). Трам-та-та-та-та-та-та!..
Текля. Ну що ти? Руку вивернеш! Фроську візьми. (Показує).
ВИХІД XIII
Ті ж і Фроська.
Фроська (що раптом вибіга). Уже зварилось... Ха-ха-ха! Як Марійка... смішно!
Марійка (хапа її за руку). Ось як! Тра-та-та-та--та-та... (Скаче галопа).
Фроська. Ой ногу вивихнете!
Марійка. Танцюй! Скачи галона! трам-та-та-та-та... Фроська. Не хочу сього! Паскудне! Краще козачка. Марійка. Давай! Ану підспівуй!
Текля (співа).
Купи ж мені риби, риби. То я піду диби, диби, Витрибасом, вихилясом Перед моїм чуприндасом.
Ой купи ж мені наливки, То я цокну у підківки I помчуся скоком-боком. Перед твоїм карим оком.
Ох, ти, жінко чудна,—
Мені всипно вина
Чи горілки зо три чарки, Та й піду я навприсядки!!
Марійка з Фроською танцюють.
Марійка/"зачувши дзвін дзигаря). Хі, чи я не здуріла! Уже яка пізня доба, а бабуся й не обідали! Прощай, голубко!
Текля (входячи в будинок з Фроською). Так заходь же з бабусею.
Марійка (за барканом). Гаразд, гаразд! (Побігла).
ВИХІД XIV
Пані Яворовська і жидівка.
Чути гуркіт.
Пані Яворовська (розглядається). Так от у якім болоті втонув ти, мій сину? Чи ти осліп, чи тобі пиття дадено, чи ж то божа кара?.. Ганеба, публіка! Ні, нічого не пожалую, а одкуплю мого сина, мою єдину дитину! Господи, умилосердь її серце!!
ВИХІД XV
Пані Яворовська і Текля.
Текля (вийшла і, глянувши, аж затрусилась). Хто це? Ох, як серце упало!..
Пані Яворовська (гордо). Ви дочка стружа... Як його?.. Недольського?
Текля. Я, пані!
Пауза.
Пані Яворовська (мірить її поглядом). Вас Теклею звуть?
Текля. Так, вельможна пані.
Пані Яворовська. Ая — Яворовська, мати Кості...
Текля. Ай, боже мій! (Кинулася було до руки).
Пані Яворовська (з огидою). Не треба... Не треба! Вибачте мені... я дуже знервована й стривожена... (Сіда). При моїх літах... така напасть...
Текля. Напасть?! (Ухопилась за груди).
Пані Яворовська. Дайте хоч краплю води!
Текля. Зараз, пані! (Хитаючись, пішла до крана).
Пані Яворовська. Красива... так, розумію! Тільки» щоб уже гулящою була — не похоже. Соромлива, тиха, погляд лагідний... а проте такі тварі й прикинутись можуть!1
Текля подає воду.
Спасибі! (Одпила й поставила на стола). Вам звісно, що ми багаті?
Текля. Це всі знають.
Пані Яворовська. Вельможні, значить, пани? Текля. Вельможні...
Пані Яворовська. І невістка моя, має ся розуміти, вельможною панією буде?
Текля. Даремно ви мене ображаєте, пані: я не гналася і не женуся за пихою... Я нічого злого не вчинила!
Пані Яворовська. Нічого? Ви ограбили мене.
Текля (сплеснувши руками). Мати божа! Ми? Коли?
Пані Яворовська. Ви одняли у мене, украли єдиного сина...
Текля. Украли?
Пані Яворовська. Украли і загубили!
Текля. Так он яке благословення! Згляньтесь, пані, хоч не знущайтесь!
Пані Яворовська. Благословення — на смерть, на загин? Я згодилась на шаленість сина... одбирала листи... але хотіла допевнитись, яку мені невістку обрав... Ну, опередила його і допевнилась...
Текля. Пошануйте, пані, я не намагалась, не губила...
Пані Яворовська. Як ні? Коли якимись чарами чи принадами прив’язали серце мого сина до тії хати, та так прив’язали, що тільки труп його звідсіль одірвеш, а серце тут прикипить!
Текля. Господи! Та розпадись я на цім місці землею, коли й у думці які чари мала! Та я б за пана Костю душу свою вийняла...
Пані Яворовська. Звичайно, коли обіщано за це шлюб... А шлюбом з вельможним паном можна й багатства, й почоту досягти, і своє неславне минуле прикрити...
Текля (аж крикнула). Моє минуле чисте! Ніхто його не сміє збруднити! Що я проста, бідна дівчина, так наді мною й знущатися вільно? За свою долю, пані, я на бога не нарікала і до панських палаців не гналася! Я й у думці не клала — невісткою вельможної панії бути; спитайте вашого сина, як я благала, як я молила його не тягти мене на той глум... на ту муку... я й постерігати не могла на яку! А пан Костя намігся...
Пані Яворовська. Намігся! Яка тепер у його воля? Нема ніякої! (Плаче). її зв’язали, скували... твої любощі... пестощі...
Текля (істерично). Не ганебте мене! Я чесна дівчина, пані! А ви зважуєтесь на мене, підстрелену, іще кидати сором!
Пані Яворовська. Я хочу тобі вірити. Може, то люди пустили дарма про тебе, публіку; але ж неславою тією не зборонитися людині, вона мого сина уб’є! Верни мені дитину мою, нічого не пожалую, половину добра оддам. Більше, більше! (Плаче).
Текля. За що? За що такі образи? (Рида). Я не продажня! Я чужого віку не заїдала! Я собою не торгувала!..
Пані Яворовська. Я навколішках прошу тебе, благаю... Що хочеш... тільки рятуй мені сина!
Текля. Встаньте! Що ви? (Підводить). Хіба я не люблю вашого сина, хіба я йому не бажаю добра? (Рида). Боже мій! Боже мій!
Пані Яворовська. Прости, пробач мені, старій, Теклю! Це не я тебе образила, це материне горе прорвалося обидою! Ти любиш, вірю... А як же я його люблю, мою втіху єдину, мою славу! Ах, Теклю! Ти не знаєш тієї матерньої любові, у якій злилась і закам’яніла уся моя жизнь...
Текля (принада до колін). Я нічого злого... карайте мене! Пробийте це серце ножем: воно всьому винне!
Пані Яворовська (ласка Теклю). Бідна моя дитиночко! І ти нещасна! Але слухай сюди, моя горличко,— ти любиш Костю?
Текля. Бог бачить мою душу: на всякі муки пішла б! Пані Яворовська. І бажаєш йому щастя й долі? Текля. Господи, та я тільки й живу його щастям! Пані Яворовська. Так слухай же сюди, моя дитино! Нас ота безкорисна любов поріднила — і ти для мене будеш завжди дитиною, дорогою дочкою! (Обніма й садовить коло [себе]).
Текля (цілув їй руки). Мамо! Мамо!!
Пані Яворовська. Скріпи ж, доню, своє серце і розумом притни; слухай, голубко,— ти нерівня моєму сину, і шлюб ваш не принесе вам щастя, а наложить тільки на його долю кайдани...
Текля. Я й сама те казала і серцем чула...
Пані Яворовська. Доню моя! Будем про його лишень щастя дбати. Він тебе щиро любить і п'яніє од щастя, маючи тебе жінкою,— але це на час. У нього друге виховання, другі жадання в житті, він мусить добуватися влади, стати високо на чолі, на йому лежать обов'язки високі: за свій руський народ постояти; а нерівний шлюб та ще з таким людським поговором...
Текля. Присягаюсь — я не винна; то злі люде...
Пані Яворовська. Я то вірю, а чим змити той бруд, що вони кинули скрізь? І він для свого й твого спокою мусить заховатись од миру і нишком плакатись на загублений свій талан, на поламану свою путь.
Текля. О, ховай боже! Це було б для мене таке горе, таке, що й не вимовити, і не здумати!
Пані Яворовська. Золоте моє серденько! Так зробімо ж так, щоб не в'язати йому крилець, а пустити на широкий світ, а ми б тільки раділи, на його глядячи, і тією радістю були б щасливі...
Текля. Я сама благала... щоб за сестру мене... так Костя одмовив... а тепер я так привикла до тії думки... Як я люблю, як я кохаю! Я на гріх великий з несили піду... скоротати муки...
Пані Яворовська. Що ти? Ховай боже! З таким-то жаром і нам не сходити... він і сина задавить...
Текля. Так я в монастир піду... у черниці...
Пані Яворовська. Сину моєму тим не споможеш: він або вирве тебе звідтіль, або збожеволіє...
Текля. Так що ж мені чинити? Навчіть мене, мамо, наставте!
Пані Яворовська. Треба зробити так, щоб порвались навіки йому і змога, й жадання тебе пам'ятати...
Текля (схоплюється). Ой! Мамо, мамо! Мені страшно! Пані Яворовська. Тоді він, переживши цю пригоду, прильне іще більше до широкої праці, щоб забутись...
Текля. Ой мені страшно... Не бийте зразу!
Пані Яворовська. Здави серце і зроби свого друга вільним, славетним, борцем за людське щастя і через те щасливим.
Текля. Боже!.. Щасливим... Так він буде тоді щасливим?!
Пані Яворовська. Буде, доню моя,
Текля. Ой! Щось тут увірвалось. (Хапає її руку). Отут боляче страх... Так на муки пора йти?
Пані Яворовська. Спаси, спаси мого сина!
Текля. Благословіть же мене... моя рідна мати давно під землею...
Пані Яворовська (бере її голову). Янгол ти небесний... Хай над тобою... мати божа... (Цілує).
Текля. Що ж мені робити?
Пані Яворовська. Вийди за другого заміж.
Текля (обскочила). Ай!! Жорстоко як! Під саме крило ударили!! Ох! Придумали хитро... Така подлість оджахне...
Пані Яворовська. І вилічить од смертельної хвороби... Ти ж можеш...
Текля. Ціхо! Не глузуйте, пані! Я спасу вашого сина!..
Пані Яворовська (обніма). Господь тобі за це... тільки мерщій треба... А то налетить... поміша...
Текля. Годі!.. Ідіть, ідіть!
Пані Яворовська виходить, благословля.
(Довго стоїть і тремтить). Як холодно... темно скрізь... Куди ж іти? По хрест! (Пада на коліна). Боже, дай же хоть сили його знести!
Завіса
ДІЯ ЧЕТВЕРТА
Середина світлиці у Недольського; двері просто і направо, наліво стіл і диванчики.
ВИХІД І
Текля і Марійка.
Марійка (розчісує Теклю). Я в одну косу плестиму... Текля. Все одно... тілько швидче.
Марійка. Ріднесенька моя! Що оце ти задумала? У мене аж руки тремтять... просто нічогісінько й не збагну!
Текля. Ти ж учора раділа, що швидко весілля; от я й хапаюсь, щоб якнайшвидче.
Марійка. Але з ким? З Фішером, з німцем?!
Текля (гірко). Він добра, тиха людина... мене любить...
Марійка. Та він, певне, тільки пиво любить, та й годі. Ти ж не знаєш його, раз якийсь бачила!
Текля. То мені знати... та й що по-твоєму — любити?
Марійка. Як що? Любити — значить, кохатись, пестуватись, одно без одного не жити...
Текля. Ні! Щиро любити — значить так цінувати людину, щоб за її волю, за її добро, за її щастя й славу оддати ціле своє життя і свою долю.
Марійка. А самій же як?
Текля. Радіти чужим щастям!..
Марійка. Ти божеволиці плетеш. Кожен чоловік живе для себе і хоче, щоб йому було добре,— а то що? Мені буде тепло від того, що другий париться в лазні, а я стою на морозі?
Текля. Святі люде з радістю йшли на хрест і на страту за других...
Марійка. Та то... коли ще було...
Текля. І тепер такі суть і повинні бути...
Марійка. І ти [за] отого німця рада...
Текля. Може.
Марійка. Та ти непритомна... заговорюєшся: учора так раділа, така щаслива була з листа пана Кості, а сьогодні на його плюнула!
Текля. Годі! Просила, молила, щоб про його не було й речей, а ти знову вогнем мене...
Марійка (з сльозами). Та що з тобою сталося? Чи на тебе найшло, чи тебе хто зурочив?
Текля. Нічогісінько. (Тяжко дише). Стьожку треба до коси і квітки...
Марійка (обніма її й плаче). Ти сама квітка зів'яла... он. Ні кровинки у щічках... вустоньки, як папір, а очі, як вугіль, горять: у тебе пропасниця, їй-богу, пропасниця! Ти слаба, не знать що й говориш... Ляж, серце, в ліжко, ромашки випий...
Текля. Ні, я здорова... (Сухо кашля). То так... убирай мене швидче... Час іде, а тут нема їх... Боже мій!!
ВИХІД II
Ті ж і Недольський.
Недольський (входить стривожений). І пана Любича не застав,— кудись виїхав. Одне горе, кара якась!
Текля. Для чого, тату, вам його треба?
Недольський. Ти вже й убираєшся? Дитино моя! Що ж ти зі мною робиш? За віщо? За віщо!
Марійка. Не слуха... одно править... мов непритомна...
Текля (встає). Таточку, єдина моя одрадосте! (Хитається, обніма). Не рвіть своїми сльозами мені серця... такого болю не витримати! Ваше горе мене давить, так давить... могильним каменем наляга. Пошануйте доню свою! (Принада).
Недольський^ рида). Та що ж ти задумала? Лишаєш своє щастя сама, власними руками! Скажи хоч, яка тому причина?
Текля. Ніяка... необорима! (Гірко). Щасливою хочу бути!.. Мене ніхто не перекона... так, як я надумала,— щастя...
Недольський. За німцем?
Текля (аж кричить несамовито). За ним! За ним!!
Марійка. Вона слаба!
Недольський. Лиця нема... Ледве стоїть...
Марійка. Треба за лікарем...
Недольський. Господи! Куди його! Що робити? (Хоче бігти).
Текля. Я здорова, здорова! Не гвалтуйте!! Не спиняйте! Я не знаю, що з собою зроблю!..
Недольський. Та це ж не весілля, пташко моя, а... похорони...
Текля. І чудесно... я буду щаслива!
Недольський. Не будеш!.. Ти на смерть, на кладовище ідеш! За віщо ж мене сиротою кидаєш? Ціле життя для тебе... всі поневіряння... і за те ножа в серце!? Дитино моя, зглянься! (Пада на коліна, цілує руки).
Текля (кидається з криком, нідійма його). Таточку! Таточку! Не рвіть себе!! Я щасливою буду!.. Ой боляче! ( Зомліла).
Недольський. Боже мій! Нежива? Рятуйте!!
Марійка (принада). Зомліла тільки... Однесім у кімнату!
Недольський (підіймаючи з Марійкою). Фросько! Води! На бога, швидче!
Виносять до кімнати. Через світлицю біжить Фроська з кухлем.
ВИХІД ІІІ
Баба, а потім Фроська.
Баба (входить). Що це тут за пожежа? Прибори якісь... біганина... двічі по мене посилають...
Фроська входить з кухлем.
Що тут у вас коїться?
Фроська. Не знаю, бабусю. Весілля, кажуть, чи що? Баба. Що ж це за хапане весілля? Чи ви не показились?
Фроська. Не знаю, може, й показались. Плачуть усі, а Текля аж заслабла.
Баба. Заслабла? Добре весілля!
Фроська. Оце було аж замертвіла — так налякала нас! Та, хвала богу, підвелась.
Баба. Де ж вона?
Фроська. У кімнаті. Там і тато, і Марійка.
Баба. Так я піду. Тут щось непевне... якесь нещастя, не доведи господи! (Пішла).
ВИХІД IV
Фроська, Зося і Юзя.
Юз я (входить). Слава богу!
Фроська. Вовіки слава!
Зося. Щасти боже у хату!
Юзя. Помагайбі на все добре!
Фроська. Спасибі, сідайте!
Зося. А де ж Текля?
Фроська. У своїй кімнаті.
Юзя. Прибирається?
Фроська. Еге ж, та й слабі.
Юзя. Як же так?
Зося. Сьогодні ж шлюб?
Фроська. Не знаю... просять.
Зося. Це ж 8а того панича, що ми чули, вона йде?
Фроська. Либонь, ні,— за якогось-то німця. Він і туди приходив, де перше мешкали...
Юзя. Як же це так? А нам казали...
Голос з кімнати: «Фросько!»
Фроська. Зараз! (Побігла).
ВИХІД V
Ті ж і білешниця, посудниця, кухар і другі.
Білешниця. Та йдіть за мною, не бійтесь! Байдуже, що сварилися й лаялися... то світова річ, без того не можна... вкупі жили і не можна! А все ж таки з нашого двору...
Посудниця. (з-за дверей). А як виженуть?
Кухар. Або ще по потилиці!
Білешниця. От, вигадай! Ми свої — ну, й на весілля до своєї: дивитися кожному вільно! А я така до їх цікава, що хоч яке, а не виженуть — буду гуляти!
Посудниця. Ай то правда! (Посувається в [кімнату]).
Кухар. Не одпаде ж од запотилишника голова, бо міцно пришита.
Білешниця. А надто, як твоя! Ходи-но, не бійсь! (До дівчат). І ви тут? Здоровенькі були!
Зося. Спасибі, бувайте й ви!
Білешниця. Ще молода не виходила?
Зося. Ні, там.
Білешниця. А панич-жених теж там?
Юзя. Та який панич? Німець якийсь!
Білешниця. Невже? Оце штука! (До своїх). Чи чули? За німця, за отого дурного Фішера йде!
Посудниця. От тобі й пані!
Кухар (посунувся в хату). Аптекарша? Ха-ха-ха!!
Юзя. Та й нас здивувала; прибігла Фроська, кличе, щоб зараз на весілля!
Білешниця. То-то мені венгер казав, що його поряджено! Думаю собі, чи не скупердяжище? Такий багатий, вельможний пан і пожалів грошей на музику... Аж воно он що: з вельможним наном розминулися, а на якогось габерсуна влучили!
Кухар. Ну й попихач же! Рудий-рудий...
Білешниця. А я й рада, щоб не дерла носа: паню з себе удавала таку, що — ну! Та — пхе! Павою походжала, губки на оборочці, очі під лоба, при рукавичках... аж злість брала, що такій щастя! Одним же миром мазані! Еге! Так рудий, значить, визволя?
ВИХІД VI
ТіжіФроська, а за нею Недольський з бабою.
Фроська (побачивши білешницю). Ач, і сюди притетюрилась!
Білешниця (до Фроськи). Здрастуй, голубонько! (Цілує). Чого ти нас кинула, рибко? Без тебе скучно.
Фроська. Що, нікого бити?
Білешниця. О, таке згадувати; мало чого не бува! Недольський (з бабою на авансцені).
Решта гостей посунулась назад.
Насилу встала... перемогла себе... затялась, хоч ріж!
Баба. Та як же і з чого?
Недольський. Та хоч би знати? А то тайна! Пішов я за покупками,— така вона веселенька зоставалась... аж п'яніла з радості: одібрала ж листа, що мати согласна і що й шлюб зараз... А повернувся — не та дитина... несамовита... просить, молить, щоб з Фішером вінчали. На мої одмови — трохи не зарізалась, ніж вирвали... Або заподіяв хто, або збожеволіла?..
Баба. А може, вона справді розміркувала, що з простим безпечніще. Присягається, що щаслива буде.
Недольський. Де там? Тут коїться щось страшне...
Баба. Але що ж удієте? В одну душу провадить, щоб зараз і шлюб...
Недольський. Так, може ж, непритомна?
Баба. Щось не похоже.
Недольський. Я знов побіжу до Любича. Попорядкуйте тут, бо я нікчемний.
Баба. Та біжіть, біжіть, я тут діло забарю...
Недольський (повернувшись, кланяється людям) ~ Спасибі вам, люде добрі, що вшанували; гуляйте собі, а я зараз.
Дехто. Ходіть здорові!
Баба. Здрастуйте! (До гостей).
Всі. Здрастуйте, бабусю! Помагайбі на все добре!
Баба. А що ж ви на весілля прийшли та й мовчите? Та ще поза дверима ховаєтесь?
Посудниця. А ми співати по-селянському не вміємо.
Кухар. А по-німецькому не вивчились...
Баба. Ех, у місті, то й закону не держите: з того ж то скрізь і паскудство, і горе.
Зося і Юзя. Ні, ні, бабусю! Ми можем проспівати.
Баба. Проспівати? Усе вам, дзигам, здається, шо можна перехамаркати. А то — гріх: треба по стародавньому звичаю, по закону; очіпок тобі не хустка, що раз почепила та й скинула; його як одягнеш, то вже не скинеш до смерті! Ото й треба до цього діла приступати, помолившись богу, а не спрожогу.
Кухар. Та, звісно, бабусю, од жінки треба одмолюватись і ладаном одкурюватись.
Посудниця (штовха його). Обізвався! Подумаєш!
ВИХІД VII
Фроська, Марійка, венгер і музика, та й другі.
Марійка (з кімнати). Бабусю, ріднесенька! Текля просить, щоб ви почастували гостей: там Фроська зна, де що стоїть... Текля так бажа, щоб ви, дівчатка, повеселилися. Вона зараз вийде.
Баба. І справді... Фросько!
Фроська (вбіга). Я ось де.
Баба. Давай там пляшки, чарки і друге.
Фроська. Зараз.
Білешниця. А нам справді нема чого нишком на весіллі сидіть, не годиться.
Кухар. Та ми, якщо змочать горлянку, то й викрутасом підемо!
Білешниця. Ого, ще й як! Чого сумувати? (Підспівує й підтанцьовує).
Ой матінко! Аж жахається!
Підкуй мені черевики, бо скидаються!
Фроська подає бабі пляшку й чарку.
Білешниця (підбігши). Ануте! За здоров'ячко моєї сестрички-подруги перша вип’ю.
Баба. Пий на здоров’я!
Білешниця. Дай боже, щоб Теклюся за німцем багатіла та частіше... (П’є). Ого! [Міцна!] Панська!
Посудниця (підходить). Невже?
Баба (налива). А покуштуйте.
Посудниця. За Теклине здоров’я! (П’є). Ай, ай, ай! Добра!
Кухар (підходить). Ануте й я. Дай боже! (П’є). Важно!
Венгер і музика входять, стають коло дверей і грають.
Дехто. Музика, музика!
Другі. Певно, й жених?..
Білешниця (пританцьовує). Ой музиченько — моє лишенько!
З білешницею танцює кухар; а баба других частує.
ВИХІД VIII
Ті ж і Недольський.
Недольський (до баби). Любич зараз буде... Коли б задержали.
Баба. Ви його бачили?
Недольський. Другий товариш переказував, що хтось до його приїхав, і зараз будуть.
Фроська. На звощиках приїхали!
Недольський. Може, й вони. А як їй? Фроська. Зараз вийдуть. Кажуть, що зовсім здорові. Недольський. І, вже!!
ВИХІД IX
ТіжіФішер з дядьком, тіткою й шаферами. Музика.
Фішер (у фраці, з букетом). Я бардзо щасливий, зер глюкліх, же так... унервартет , несподіяно, настал мне радосна тень!
Недольський. Несподівано... так...
Фішер цілує Недольського. Тому ніяково.
Фішер (підводить німців). Ерлаубен зі... то мої: онкель унд танте.
Дядько. Зо! Зо!
Тітка. Я, я!
Недольський. Дуже радий.
Дядько. Зо, зо! Вір аух! Тітка. Я, я! 
Фроська (до баби). Що вони белькочуть? Баба. А дідько їх зна!
Фішер. Муй вуяшек і моя цьоця, зертуше раді, же я з фрейлен менж... гемаль...  бендзє...
Білешниця. От бісова німота... як сичі!
Кухар. Повитріщали баньки та й лупають.
Фішер. А те ж моя невеста, майне гюбше браут  суть?
Баба. Вона зараз вийде.
Фішер. О, висока глюк! Я жадам ін айне мінуте на шлюб до костьоль і до кірхе!
Баба. Треба ж все по закону...
Фішер. Зо, зо! Закон! Ось шафер!
Ті кланяються.
Недольський (перше все поглядав у вікно, тривожно). Просимо сідати.
Фішер. Спасибі, данке. (До родичів). Бітте, зетцен зі зіх! 
Дядько і тітка. Данке шен! Зо! Я, я! Білешниця (до шаферів). І ви німота?
1-й шафер. Ні, пані, я поляк, а мій товариш русин. Білешниця. Ну, хвала богу, хоч побалакати можна.
1-	й шафер. Мені дуже приємно з такою пишною кралею.
2-	й шафер (до дівчини). Панна звідкіля?
Зося. З двору... з дому.
2-й шафер. З того, що на землі стоїть?
Зося. А то ж з якого? (Проходить).
Білешниця (ударивши по плечу шафера). Та ну тебе! З компліментами ще!
1-й шафер. Але ж пані й жартівлива, чиста коханечка!
Білешниця. Що ж той ваш німчура закохався б то так у цю приндю?
1-й шафер. Шалено.
Білешниця. А зна, що покидька?
1-й шафер. Як так? (Шепоче). Білешниця. Як звиклє! 
Обоє зареготали.
ВИХІД X
Ті ж і Текля з Марійкою.
Текля виходить у білім убранні, фаті, квітках; бліда, хитається. Марійка піддержує. В руках у неї хустка.
Посудниця. Мов з хреста знята! Юзя (до баби). Чи вона притомна? Баба. Тут горе гра і лихо танцює.
Фішер (підбіга). Майне герліхе! Моя принцеса! Два мінута — і я на гуже з щенстя...  мнє такий райц! Бітте рончку.
Та простяга нечуственно. Фішер цілує й подає букет.
Презентує мой невяста букет.
Текля бере і впуска.
Ах, ферцаєн зі! Трошки... упад... (Підніма). Чисті... ніц! Текля (здригнувши). Бабусю! Таточку! Лебедики!..
Благословіть зараз... вчиніть мою волю, не гайте часу. Я далі не винесу...
Недольський. Що мені в світі робити? Баба. Ти, дитинко, ледве на ногах стоїш! Марійка (плаче). Горличко моя!
Текля. Я здорова... ви ж мені клялись перед образом? Недольський (лама руки). Боже мій!
Дехто. Кращу й у труну кладуть! Текля. А батюшку сповістили, що я зараз? Фішер. Зо, зо! Юж  в косцьол.
Баба. Та не можна ж так: ори, мели, їж! Це ж не сороміцька справа! Треба по закону!
Текля. Боже мій! Боже мій! Час пливе... Благословіть!
Баба. Ох, сирітко моя! (Бере хліб, а другий дає Недольському ).
Шафер ставить Фішера коло Теклі.
Недольський (хлібом благословляє). Боже благослови... дитино моя... (Рида).
Баба. На щастя... на довгі літа.
Марійка. Безталанна ти, безталанна!
Дехто. Мов ягня на заріз.
Текля. Дайте... води... трохи...
Фроська. Зараз. (Подає). Не виходьте, не виходьте за його заміж. Він противний!
Текля. Швидче... до церкви... Баба. Та що ж це, дитино моя, і на посаді не посиділа? Не попущу... То ж гріх!
Текля. Бога ради... тільки швидче!..
Баба. Заводьте за стіл та хоч перев'яжіть руку молодому... Марійко, хоч ти!
Марійка мовчки перев’язує, а шафер приколює квітки.
Тітка. Вас махен зі?  Дядько. Цурюк? Марійка. Сидіть, сидіть! (Показує). Дядько і тітка. А гут! (Сідають).
Молодих заводять і садовлять за стіл зліва.
Хор (співа).
Ой сіла панна Текля на посад, А з нею й янголи вряд — Її крилоньками окрили, До божого дому спорядили, Ой дай боже і пречиста мати Тобі на рушник чесно стати, Поруч з князем на поживаннячко, На щасливе вікуваннячко!
ВИХІД XI
Тіжі Яворовський.
Яворовський (еліта остовпілий). Що це? Що це значить?
Білешниця. Весілля!
Всі прикипіли. Текля підвелась; її піддержують Недольський і Марійка.
Недольський. Боже, зглянься! Пошли рятунок! Яворовський (дивиться дико). Як? Хто сміє? Хто одніма?!
Текля (зусильно). Я по своїй волі... За Карла... Фішер. Яволь! (Поклонився й сів).
Яворовський. Що-о? Ти? По своїй волі?! Неправда! Не може бути! Тут... якийсь гвалт...
Недольський (з сльозами). Її воля... рятуйте!.. Текля. Іду... за Карла... щира любов...
Яворовський. Ха! Тут...щира любов? А я? Я що? Наді мною що? Сміялась? Глузувала?
Текля хитається.
Білешниця. Знали, кому й вірити. Така ж, як і ми, грішні!
Марійка. Брешеш? І сюди прийшла плямити!
Білешниця. Я з такими й говорити не стала б! Яворовський. Теклю! Зірочко! Опам’ятайся! Глянь на мене, як перше, своїми ясними оченятами... це ж не статечна річ! За що ж би ти хотіла мені смерті? Нащо ж би тобі розбить оце серце, що тебе над цілий світ покохало? Сонечко моє! Чого ж мовчиш? Промов мені хоч словечко! Це ж так тільки, мара? Теклюсю, єдина моя!
Посудниця. Господи! Як побивається!
Зося. Нещасний!
Текля (поривалась, але голосу не було). Боже! Підкрепи... Карл мій жених... Щиро...
Яворовський (розпалившись). Це щось нелюдське! Вона непритомна... вона в гарячці... хворих лікують, а не потурають їм!
Баба. У неї пропасниця.
Недольський. Знаю, щось страшне скоїлось...
Яворовський. Так по лікаря мерщій! А сих — геть! Форт! 
Фішер. Цо! Я чесна німець... Я нєхце форт... сам пан форт... она моя невяста.
Яворовський. Моя!
Текля. Води!.. Пече!..
Марійка (подає). Голубко! Не зацурай щастя! Недольський. Зглянься на мене... на себе! Білешниця. А може, їй німець більш до смаку? Недольський. Хто там знущається?
Текля. Я здорова... Кінчайте! 
Яворовський. Я не допущу такого душогубства! Коли ти чесний німець — виходь! Вона слаба... в гарячці...
Фішер. Фрейлен лібт міх; она сама за мно; жеби нікт не знай... унд іх лібе шрекліх... Я не там!
Білешниця. Не беріть! Не совітую!
Яворовський. Ти не даси! (Кидається).
Текля (хотіла перше щось сказати і не могла, дух забивало). Стійте, тату!.. Люде добрі!.. Я при повнім розумі й пам’яті... і по своїй охоті... йду за Карла... Кінчайте, молю вас, діло.
Яворовський. А! Так це пекельний був жарт? Диявольська наді мною наруга! Слухайте: вона мені присягалась вірною бути до смерті, мені в коханні клялася, мене обнімала й цілувала... і ледве я вийшов за очі — уже знайшла другого!
Текля (ухопилась за серце). Боже мій!
Недольський. Пошануйте її! Не соромте!
Яворовський. Не соромити? І за її вчинок мерзотний зі мною?.. Та од такого вчинку сатана в пеклі поблідне... Перекупка так не торгує паляницями, як вона своїм серцем.
Текля. Ай!! Мати божа!! Сили мені!..
Пані Яворовська входить непримітно, але Текля завважила і вся затрусилась.
ВИХІД XII
Ті ж і пані Яворовська.
Недольський. Не ображайте нас!
Текля. Прости мене, батеньку... і ви, пане Костю, і ви, добрі люде! Грішна я перед усіма: кохала нишком одного Карла, а їх дурила... хотіла панією бути... усе за ними покрити.
Фішер. Зо, зо!
Недольський. Що ти на себе клеплеш? Вона не при собі!
Баба. Ой матінко!
Марійка. Не вірте їй!
Дехто. Ого!
Білешниця. Не казала я!
Яворовський. А! Прокляття на ваші голови! Каторжні люде! Коли сам янгол в плоті здатен на таке гидке діло, на таку криводушну лжу, то чесній душі на
сьому світі місця нема. Тут панувати тільки мерзоті. (Вийма пістоль, хоче застрелитись).
Текля. Ай!! (Несамовито крикнула; хотіла кинутись, змертвіла упала).
Пані Яворовська (хапа за руку Костю). Сину мій! Господь з тобою! Пожалій мене!
Костя з риданням пада на шию до матері. Недольський лама руки. Коло Теклі всі. Всі скам’яніли.
Завіса
ДІЯ П’ЯТА
Середина Теклиної хати. Наліво ліжко. За ним кафельна груба. Перед божничкою лампадка. Направо два вікна з завісками. Двоє дверей — просто вхідні, наліво — до світлиці. Кімната досить вбрана.
ВИХІД І
Баба і Марійка.
Текля на ліжку спить. Вікна зап’яті. Баба Марійці тихо говорить.
Баба (дивиться на Теклю). Ох, ох, ох! Нема вже нашої Теклюсеньки — тінь одна. Тане вона, як віск.
Марійка. Тане, тане! Як упала тоді на тім клятім сватанні,— так і залилась кров’ю... Перенесли її на ліжко сюди змертвілу, та й не вставала: усе пропасниця, пропасниця та кров’ю харкає...
Баба. Зарізали, зарізали!
Марійка. Усе про вас пита. «Поклич мені твою бабусю, нехай вона мені очі закриє!» А то знов одпустить її, і вона зараз радіє, що видужає, що буде щасливою...
Баба (приголубити хоче). Голубонько моя, горличко підстрелена! Тобі б тільки рости, та красою цвісти, та мир звеселяти, а ти налагодилась у тісну хату з трьох дощок... Хто тобі порвав твій вік молодий, хто тебе знівечив, дитино моя?
Марійка. Мені здається, чи не Костина мати? Хоч як я її не розпитувала — мовчить! Одно тільки провадить — так треба було...
Баба. І нащо її доля повернула туди?
Марійка. Еге ж! Оце позавчора Текля одібрала од тієї пані листа та так зраділа, так зраділа, що й господи...
очі горять, на личку червоні плями виступили, а серденько так прудко їй б’ється, як пташка в сильці.
Баба. Чого ж її пані знов зачіпа?
Марі й к а. Щось мов про те, що прощення просить,— блага її ощастити свого сина Костю...
Баба. І, вже!.. А Текля все не забува його?
Марійка. Де там? І на тім світі не забуде! Отож, кажу, так зраділа, так цілувала того листа, аж поки кров’ю на його не бризнула та й упала... Ми вже думали, що й душу оддає богові... і свічку воскову до рук дали були...
Баба. Ох горенько, горенько! Оцю ладаночку од пречистої нехай надіне на себе... Я положу на подушці та й піду... уже...
Марійка. А зайдете?
Баба. Зайду, зайду! (Дивиться на Теклю). Спить собі, янголятко, тихо так, тихо... а душа вже, бачу, під самим горлечком б’ється... Спи, моя зіронько, спи, моя стоптана квітко! Нехай тебе, безталанну, святі янголи хоронять од лиха! (Виходить, поцілувавшись з Марійкою; та проводить).
ВИХІД II
Марійка, Текля і потім Любич.
Марійка. Хі!.. Уже й сонечко підбилось, а я ще й не лягала, аж кістки болять. Треба одначе вікна затушкувати, щоб світ не розбудив Теклю. (Затуля вікно).
Любич (входить тихо). А як наша слаба?
Марійка. А, це ви? Здрастуйте! (Подає руку). Хвалити бога, цю ніч мов трохи краще; кашляла, правда, теж, а перед світом заснула.
Любич (огляда). Сон — то чудесно: він підкрепить їй сили, а їх уже так обмаль... Боюсь тільки, щоб тут не замішавсь ще й мозок...
Марійка. А як їй, голубчику? Чи видужа?
Любич. Од такої хвороби — там тільки ліки. (Показує на небо).
Марійка. Ріднесенька моя!
Любич. Коли б достатки... та зараз її одправити у теплі краї, то, може б, і було ще чудо. А тут не догледіли. Як вона чудесно визирала,— взяли та й підкосили.
Марійка. Вона мов збожеволіла...
Любич. Недарма: тут гордощі панські з недомислом поєдналися!
Марійка. Пан же Костя не винуватий! [То його мати!] Він щирий...
Любич. Та ширий же, тільки необачний. Сам оце пролежав у гарячці, трохи дуба не дав, а тепер от вичуняв і, певно, швидко буде сюди.
Марійка. Коли б господи!
Любич. Я того найбільше боюся: для слабої найстрашніше — всяка несподіванка, все те, що може кров стурбувати — чи горе, чи й радість — все їдно! Потривожиться, й кінець! Отож я наказую найпильніше, щоб оберігали її, і бува Костя приїде, то щоб здалеку підготовили її та й то краще при мені.
Текля. Хто там?
Любич. Я, моя пташко. (Підходить).
Текля. А! Я така рада, коли бачу вас... Певно, пізно,— я дуже заспала. (Подає руку).
Любич (держить за пульс). Чим більше будемо спати, тим швидче встанемо. Ануте, які ми?
Текля. Мені лучче... мені так весело!
Любич. Славно! Козир-дівка! Швидко ми в горидуба гратимемо!
Текля. Я ж видужаю, правда?
Любич. Видужаємо — битися будемо!
Текля. Чого ж битися? Танцювати краще... он того галопа, що мене Марійка учила! Ха-ха-ха!! (І закашлялась).
Любич. От тільки поки що просимо навіть і не радіть, а тихесенько лежати, краще спати і ту мікстуру заживати. (Дає ложку).
Текля. Добре, я буду все, все робити, аби швидче! А мені коло вікна можна буде посидіти?
Любич. Можна пізніше, як угріє сонечко, а тепер засніть ще, а я після навідаюсь.
Текля. Братику мій, ріднесенький! Які ви до мене добрі, я й не знала...
Любич. А от цього і не треба — іритуватись . Та я й поганий, і злий! Ну, прощавайте! Дивіться ж — спати зараз!
Текля повернулась до стіни. Любич одходить; Марійка, проводячи його, коло дверей щось шепоче, а Любич тільки руками розвів і пішов. 
Марійка, Зося та Юзя. Зося і Юзя вбігають у ті ж двері, що Любич вийшов.
Зося. Здорова, Марійко!
Юзя. А як їй?
Марійка. Ціхо, бога ради! Тільки що заснула.
Зося. А той німець Фішер приходив справлятись.
Юзя. Каже, якщо слаба, то тебе свататиме.
Марійка. А, нехай він злизне!
Юзя. А наш пан оце піймавсь у чімсь і до суду потрапив.
Зося. Кажуть, жидівка на його доказала чи підвела.
Марійка. А, туди їм і дорога... Тільки одкупиться... Слухайте, погуляйте, сестрички, в садку, а як прокинеться, то я вас покличу.
Зося і Юзя. Гаразд, гаразд! (Виходять).
ВИХІД IV
Марійка і Недольський.
Марійка (зачинила двері вхідні за лікарем, прислухається і на дибках підходить до світличних дверей). О! Знов там гомонять... Хтось приїхав... От, таки не дадуть нещасній заснути!
Недольський входить.
Тс-с!!. Бога ради!!
Недольський. Спить?
Марійка (кива головою). Лікар був, велів...
Недольський. А що він?
М арійка. На бога надія.
Недольський. Господи! Підкрепи її, не одступися од нас! Я вже не знаю — і як, і чим тобі, Марійко, дякувати?
Марійка. То пусте: люблю її, то й служу, а здоров'я вистачить. Я б з радістю й половину хвороби її на себе взяла...
Недольський. Золоте у тебе серце! А тут їй, моїй ясочці, радість — пан Костя з матір’ю приїхали, в світлиці сидять.
Марійка. Не пускайте сюди, борони боже! Лікар так наказував, так наказував, щоб нічим не полохали зразу.
Недольський. Та й я ж кажу собі і думаю...
Марійка. Аякже: треба поволі перестерегти...
Недольський. Так ти приготуй її здалеку...
Марійка. Знаю, знаю! А ви, тату, пильнуйте їх у світлиці, поки лікар не прийде. Він обіщав.
Голос Кості за дверима: «Можна?» Недольський зачиня двері й маха руками.
Марійка (теж). На бога! Ціхо!
ВИХІД V
Текля і Марійка.
Текля (підводиться). Марійко! Хто там? Хто оце говорив?
Впродовж цих сцен Текля говорить нервово, з задишкою, часами кашляючи; сухо закашлявшись, тяжко дише.
Марійка (злякано). Ніхто, серденько... нікого не було.
Текля. А мені... почулось... було... аж тьохнуло серце... Марійка. То у сні, певно... заспокойся... засни ще! Текля. Так це знов... сон тільки? Ох, ох!! А мені й уночі снився такий чудовий та чарівний: багато, багато свічок... церква чи щось... Я в білій-білій, як перший сніг, сукні... з свічкою теж, на голові віночок...
Марійка. То добрий сон, моя горличко: він пророкує тобі велику радість і щастя... От, може, з Костею швидко побачишся... може, й не сподіваєшся, як швидко!
Текля. О?! Моя ріднесенька! Невже? (Ухопилась за груди і сухо кашляє). Я й умру од такого щастя! Не винесу його!
Марійка. Ото гаразд! Добре свого милого втішаєш! Ти тепер повинна тільки й дбати про те, щоб швидше одужати, встати та навік ощастити його!
Текля. Я видужаю, видужаю... Я буду все робити!
Марійка. А ти наможися спокійною бути, не іритуватись, бо то ж тобі вада страшенна! А то я до тебе й Кості не пущу, хоч би й зараз приїхав!
Текля. Ні, ні, Марійко!.. Борони боже! Я слухатимусь, спокійною буду...
Марійка. Оті гаразд! Он ладаночку од пречистої тобі принесла бабуся, надінь!
Текля. Бабуся, моя голубочка! Ладанку! (Цілує і надіва). А прийдуть?
Марійка. Прийдуть, прийдуть... А ти засни ще!
Текля. Не хочеться, голубочко... я трішки погуляю, а потім засну... їй-богу, засну... Одчини віконце!
Марійка. Ну, ну, добре! (Одкрива фіранки).
Текля. Ах, як гарно! Яке сонечко ясне та веселе! Підведи мене, посадови коло вікна: мені так хочеться на божий мир зглянути!
Марійка. А ти не втомишся?
Текля. Ні, ні! Мені сьогодні дуже легко... і в грудіх перестало боліти. Переведи тільки мене до вікна...
Марійка. Постій же! Я кріселко поставлю. (Ставить). Та накрию ще тебе теплою хусткою, от так. А тепер берись мені за шию... Ну! Дибки!..
Текля (радісно). Бач! Сама йду... О, я швидко видужаю! (Обніма Марійку).
Марійка. Ну, сідай же тихенько. Я ще тобі подушечку підложу під спину. (Приносить). Добре сидіти?
Текля. Добре, добре! Марійко, любко моя! Як я тебе люблю! А ти не сердься... Кинеш?
Марійка (весело). За Фішера заміж вийду...
Текля. Невже?
Марійка. Сватається!..
Текля. А він добрий... і любитиме... Єй-богу... я б така рада була!!
Марійка. Серденько моє! (Обніма). Піклується все... Текля. А одчини ще й віконце!
Марійка. Боюсь, щоб, бува< вітрець не пройняв...
Текля. Ні, надворі тихо; он бузок увесь зацвів, а листом ані колихне... Можна?
Марійка. Та воно справді надворі аж душно: а ти все-таки накрийся хусткою... (Одчиня вікно).
Текля (дише коротко, часто). Ах, ах! Як славно! Яке пахуче, тепле повітря... аж дихати легче... І лоскоче і гріє... (Зазира). Он на грядочці й черевички зацвіли, і гвоздички жовтіють... а собача рожа як вигналась високо — пишається! Тільки не виполоте все... Я як заслабла, так і стоїть...
Марійка. Дівчат попросю, виполять: а то й ми з тобою! 
Текля. Садочок мій любесенький! А пташечки як весело щебечуть! Господи, яка я рада! Як мені весело!.. Мов п'яна!.. А то хто там?
Марійка (глянувши). То Зося і Юзя прийшли тебе провідати. Агов, сестрички! Ідуть! (Одчиня друге вікно і почина опоряджати ліжко й кімнату).
ВИХІД VI
Ті ж і Юзя а Зосею.
Зося (у вікно). Теклюсю! Серденько! Здорова була! Уже сидиш?
Юзя. От слава богу!
Текля. Сиджу... Уже мені далеко краще... швидко й ходитиму...
Зося. От буде радість!
Юзя. Ще в довгої лози гратимеш...
Марійка. Та чого ви через вікно балакаете? їй же натруджуватися не слід! Ідіть мені в хату.
Текля. Потривайте! Нарвіть мені квіточок!
Голоси за вікном: «Зараз! Зараз!»
Он гвоздички, троянди, а далі — он, он! Зірочки, любисток, канупір. (Дужче). Та наламайте бузку! (Закашлялась).
Марійка. Що ти? Бога ради! Кричати здумала й закашлялась... та ще проти вікна! (Зачиняє хутко й підносить їй воду).
Текля. Я не буду більше, голубочко... не буду! Мені хочеться прибратись. У мене якесь пречуття, що цобачу його...
Марійка. І в мене, єй-богу,—що оце незабаром і ввійде у хату. Тільки ж не тривожся! Ач, знов спалахнула!
Текля. Ні, ні!.. Я вдержуватимусь... прибиратимусь, віночок зроблю.
ВИХІД VII
Ті ж і 3ося та Юзя.
Зося ( вбіга). Чи ви знаєте новину?
Юзя (теж). І не вгадаєте, хто приї...
Марійка (затика їй рота). Не цокотіть!! (Показує на Теклю).
Текля. А що там?
Зося. Та білешниця з венгером побилася...
Юзя. Кажуть, кинув її... а вона заміж намагалась...
Текля. Бідна... теж не солодко! (Роздивляється на квітки). Ой які ж гарнесенькі квіточки мої... як пахне канупір, бузок! Поставте їх, сестрички, у кухоль, а з гвоздик та зірочок... вінок зробимо... (Задихалась, сухо кашля).
Марійка. Та не говори так багато... бач, аж задихалась. Текля. Мовчатиму!
Зося. А ми віночок зробимо.
Юзя. Ти тільки очима показуй!
Текля обніма їх.
Текля. Ану, я підведусь...
З ос я. Що ти? Постій!
Беруть під руки; Текля хитаються.
Марійка (надіва спідницю). Лівою держи! Міцніше, а то ще слабу впустите!
Текля (важко дише). Утомилася... не можу... ох! Зося. Бач! Може б, лягла?
Текля. Не хочу, ні! Одпочину... Одчиніть... хоч трішки віконце... повітря! Ох, сили нема! (Злягла на кріселко).
Марійка. Зараз! От корсетку застібну. Коли б ще не нашкодити!.. (Одчиня вікно).
Зо ся (Марійці). Господи! Яка страшна! Кращою в труну кладуть!
Марійка (тихо). Шкода! Уже їй рясту не топтати!
У вікно чути здалеку веселу музику, і хор співа коломийку. Пауза.
Текля. Де це?
Зося. Коло корчми, певно, зібрались.
Текля. Танцюють... веселяться... а я...
Юзя (заговорює). Ось і віночок готовий! Глянь який! Чудо! (Показує).
Текля. Гарнесенький!
Юзя. Ану, я тобі [його] прижену.
Текля. Стій! Дайте ж гребінця... щоб хоч причесатись... Розпустіть косу!
їй розв’язують; вона бере гребінця в руки і, важко дишучи, почина чесатись, але незабаром гребінець упав і руки її повисли.
Ох, сили нема!.. І рук не здійму! Пропала й надія: не жити мені! (Закашлялась і аж одсунулась на подушці).
Марійка. Що ти? Господь з тобою!
Юзя. Що й дивного? Після такої страшенної хвороби!
Хор і коломийки ще дужче і чутно ігру.
Юз я (надіва їй вінок). Бач, як тобі в віночку любесенько! От коли б пан Костя...
Текля. Ох, як мені хочеться жити! Радіти серцем... Господи! Не вкороти мені віку! (Зсовується навколішки). Пошли мені хоч хвилину щастя!.. Я так ждала його... Я нікому зла не вчинила!
Зося і Юзя (підводять і садовлять її). Заспокойся, голубочко! Не тривож себе!
ВИХІД VIII
Ті ж і Фроська.
Фроська (вбіга). Матінко!.. Уже Теклюся сидять! (Підбіга ближче і, глянувши, кричить). Ай!.. Пробі!
Марійка. Чого ти?
Фроська. Такі страшні!
Зося і Юзя. Ціхо!
Коломийка все стиха, поки у другі виходи не мовкне.
Текля (затрусившись). Підведіть... мене... сестрички... до дзеркала, он до того! (Показує проміж віконця).
Марійка. Ти одпочинь... краще...
Текля. Ні, підведіть... гляну... на себе... тут два ступні.
Зося і Юзя підводять її; Текля глянула й оджахнулась, мало не впала.
Ай!.. Це не я!.. Це смерть стоїть! Смерть!
Її, зомлілу, кладуть на крісло.
ВИХІД IX
Ті ж і Яворовський.
Яворовський (на крик вбіга й припада навколішки біля Теклі, цілуючи їй руки). Прости мене! Прости, безневинна страдалице!
Текля. Раю мій! (Ридаючи, обвила його руками). Марійка (набік). Не вернеться вже! (Рида).
Яворовський. Янгол небесний! Ти, мене ради, таку муку на себе взяла!..
Текля. Я... вас... люблю... більше... ніж себе... всяка мука за вас... мені... щастя!
Яворовський. Знаю! Це мама... погордувала... Текля. І вона з любові...
Яворовський. І таке дороге серце розбито!
Зося і Юзя одійшли і плачуть.
Текля. Ні, я видужаю... я тільки ослабла, а мені легко... Адже нас тепер ніхто не розлучить?
Яворовський. Ніхто! Ніхто! Отут біля тебе й умру!
Текля. Не треба... ми житимемо... щасливі... будемо... Як мені радісно! Господь зглянувся... таку долю послав мені... ах! ах!!
Яворовський. Серденько! Ти тремтиш вся...
Текля. Серце од щастя... тріпонеться... мало не вискочить... Дух забива трохи... Але мені весело так! Орле мій! (Дивиться йому в вічі). Більшого щастя, правда... нема — ні на землі, ні на небі?
Яворовський. Нема! Нема! Ти все моє життя, вся моя віра, весь мир!
Вона припада до його.
ВИХІД X
Ті ж і Недольський з пані Яворовською.
Пані Яворовська (припада до Теклі з другого боку). Теклюсю! Дитя моє! Не нарікай на мене, що загубила! Гордощі... темнота якась засліпила... Не проклинай!!
Текля. За що б? Мамо! Я люблю й любитиму вас...
Пані Яворовська. Такої другої душі нема!.. Синові моєму єдине в тобі щастя!
Яворовський. Єдине, єдине... але гляньте! (Закрив очі собі).
Текля (до Недольського). Таточку мій!.. Радійте тепер... Мучилась ваша доня... та й вимучила... собі щастя... у бога!
Недольський (рида). Радію, радію!..
Текля (підводиться трохи на подушці і мовби несамовито). Чого ж ви всі плачете? Тепер треба втішатись душею... Тепер ми всі... будемо щасливі... Господь зглянувся... після горя... носила нам вічне сонечко!
Недольський. Так, моя доню! Поправляйся тільки!
Текля. Я зараз виздоровію... Мені так зробилося легко... нічого не болить у грудіх... мов не на землі я! Благословіть же ви тепер, мамо, а тато благословляли вже...
Пані Яворовська. Благословляю вас! Сили небесні... Хай окриють і з’єдинять вас!
Яворовський. Не тут, а там!
Недольський. Мати божа! Змилуйся!.. Не одбери од нас нашого щастя!
Текля (велебно). Боже! Яка радість... у грудіх дзвенить! Яке щастя огорта!.. Любий мій! Коханий! Летім!.. Крила ростуть... Там ясно, ясно як!.. Ах!.. (Умира й опускається на подушку).
Яворовський. Що з нею, мамо?
Пані Яворовська. Теклюсю!!
Недольський. Дитя моє!!
Всі припадають.
Марійка. Не чує вже, вона умерла!
Спільний зрив ридання.
Завіса
Київ, 23 жовтня [1891 р.}
