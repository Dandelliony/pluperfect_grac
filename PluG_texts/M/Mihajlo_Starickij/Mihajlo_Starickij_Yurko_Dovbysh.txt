Юрко Довбиш
Історична драма в 5 діях і 7 одмінах
З життя карпатських гуцулів
Сюжет позичено з роману Францоза «За правду»
Юрко Довбиш — гуцул. Настя — його мати. Тетяна — молода його. Мартин — її дядько. Загнибіда Дід Гармаш Жид корчмар.
Юдко — його син.
Рахіль — його дочка.
Гран Груздич — властитель маєтку. Мандатор.
Гнат — гуцул, прислужник грапський. Пані Радивилович.
Панна 1-а, 2-а. Гуцулка 1-а, 2-а.
Гуцули, гуцулки, пани, пані, панни, опришки.
Діється в Австрії, в Карпатських горах.
ДІЯ ПЕРША
Навдалі гори, вкриті лісами, понад провалля мальовниче розкинулись нагірні хатки з церквою, проміж скель повилась стежка; на третьому плані збоку під скелею дуб. Праворуч на першім плані корчма, коло неї столи й лави. Ліворуч на другім плані купа дерев, а за ними під навислою скелею камінь до сидіння. Ранок.
ВИХІД І
Мартин, Загнибіда, дід Гармаш.
П'ють пиво за першим столом, за другим далі два гуцули. Впродовж дії старий жид, син його Юдко, дочка Рахіль прислужують.
Загнибіда (ударивши кружкою по столу). Кажу ж вам, що опряжуть вас цілком, опряжуть, та й годі! Приборкають спочатку крила помалу, потроху, що й незчуєшся, а далі й зовсім візьмуть у пута.
Мартин. Не зважаться!
Дід. Ох, уже за мою пам'ять багато висмикнули волосся в гуцула.
Загнибіда. Ще б не багато? Уже мало й зосталося! Чи давно було наші землі сягали аж по той бік Черемоша? А тепер запродають їх, межують...
Дід. Правда, правда...
Мартин. Не підберуться, поки наші гори стоять, поки гуцул вмів держати топірця й карабина!
1-	й гуцул. Не діждуть!
2-	й гуцул. Не попустимо!
Загнибіда. Ой побабіли ви, зовсім побабіли! Поки гуцул не цурався своїх темрявих лісів та крутих скель, то був дужчий за горянського ведмедя, а як спізнався з долинами та з розкошами, то й розніжився, квашею став.
Дід. Стародавніх звичаїв і бог велить держатись.
1-	й гуцул. А хіба ми не держимось?
2-	й гуцул. Як батьки, так і ми. Загнибіда. Ет!
Мартин. Не в тім річ. Життя не стоїть на одній порі. Риба шука де глибше, а чоловік де лучче... А ось в чім гріх, що ми не держимося купи.
Загнибіда. Це Юрко Довбиш на таку мудрість тебе наставив?
Мартин. А хоч би й він? Його розум твердий і освічений.
2-й гуцул. Правда, як з книг говорить.
1-	й гуцул. А скільки нам допоміг: научив і орати як слід, і кошари городити.
Дід. Та що й казать: спасенна душа.
Мартин. І щире серце. Юрко за людей і останню сорочку скине.
Загнибіда. Та він м’ягкосердий, бо з долини, але тією овечою добрістю тільки псує наше серце горянське: не леміш і не чересло справа гуцульська, а топірець і рушниця!
Дід. Ні, самою рушницею хліба не здобудеш.
2-	й гуцул. І Юрко каже, що тільки працею та згодою гуцул себе найбільше зборонить.
1-	й гуцул. Та освітою розуму.
Загнибіда. Ха-ха-ха! Гуцул з книжкою! Слухайте, слухайте тієї вівці!
Мартин. Що ти на Юрка плещеш? Хіба він курополох?
2-	й гуцул. Ого! Він на карпатського ведмедя сам на сам іде.
Мартин. А мене хто вирятував? Якби не він, то кудлай надів би мені червону опанчу й шапку.
Загнибіда. Та нехай він буде одважнішим за сокола, а нащо нас хоче на курчат повернути. Оті його речі спасенні дратують мене, лютують мене! А наші розвісили вуха.
Дід. Юрко лихому не учить.
Мартин. А коли б прийшлось до діла стати, то й не здригне.
Загнибіда. Спасенним словом боротися з ворогом! Е-ех! У мене кулак свербить і печінки аж тліють, так би ж кинувся на всякого чужака, що лізе на нашу спину! І коли ми од них здихаємось?!
Мартин. Б! Коли ми всі під одно крило підемо.
2-й гуцул. І Юрко казав, та й наші балакають.
Дід. Коли б то бог поміг!
Загнибіда. Вип'ємо ж за те, щоб і наші горяни стали вовками, а не вівцями!
Мартин. І сподівались на кращу долю!
Всі. Згода! (П'ють).
ВИХІД II
Ті ж та Тетяна, Гнат, парубки, дівчата та молодиці.
Гнат (крадеться і тихо до гуцулів). Слава богу. Дід. Вовіки слава.
Мартин. Амінь.
Загнибіда. Набрехач мандаторів? Мартин. Еге ж, завелася падлюка.
Гнат ховається.
Загнибіда. Чого ж попускаєте? Та я б його в шмаття, в клоччя, тільки б мокре зосталося!
Мартин. Так йому й буде.
1-й гуцул. Та вже його раз в руках подержали! Загнибіда. Мало, коли ходить!
З гір починають показуватись групами гуцули, оддалеки чутно дзвони.
Тетяна (підбіга, кланяється і цілує в руку Мартина). Слава богу! З святом вас, дядьку!
Гуцулка молода (підбіга до діда і цілує його руку). І вас, дідусю.
Мартин. Спасибі, моя дитино, а я за старістю полінувався...
Дід. То вже мені можна сказати, а тобі, брате, ще сором. Мартин. Так я ж, діду, маю куничку, то вона, певно, молилась і за себе, й за мене. Адже так?
Тетяна. Молилась і за вас, і за тітку Настюг і за... Мартин. Чого ж замовчала? Хе!
Тетяна. Бо... не скажу.
Дід (до гуцулки). А ти ж за кого молилася? Гуцулка. Тільки за вас, дідусю! (Лащиться). Загнибіда. Внука?
Дід. Унука. Оце тільки всього на світі. (Цілує внучку). Ну, біжи ж, моя ясочко, гуляй собі.
Мартин (довго тим часом шептав щось Тетяні, що аж очі спустила). А що, панове, чи не краса Карпатів моя Тетя ночка, чи не квітка нагірня?
1-й гуцул. Правда, дядьку Мартине, найкраща квітка. Тетяна. Як таки можна у вічі хвалити?
Мартин. Коли є що хвалити, то й хвалю. Дід. Застидили дівчину.
Мартин. Не бійтесь, вона не з полохливого кодла! Загнибіда. Справедлива гуцулка!
Тетяна. Я вмію і з пістоля стріляти,— мене Юрко вивчив.
Загнибіда. Козир-дівка! Присяйбі, коли б старому не встид, то закохався б. Ну, та в мене є син... (Тихо до неї). Чи підеш, ласочко, за нього?
Тетяна. Ні, спасибі вам.
Загнибіда. Чому?
Тетяна. Тому... що в мене... не скажу, дядьку... Загнибіда. А, щасливий, знать, той, за кого ти молилася!
Мартин. Гм-гм... А що, Юрка не бачила? Тетяна (озираючись). А хіба його тут нема? Загнибіда. І тут Юрко? О, колись здибаємось...
Гуцули и гуцулки кланяються поштиво старшим і купчаться осторонь.
Мартин. Що ж ви, юнаки, погуляти зібрались та й шушукаетесь мовчки? Поснули! Ану пісню!
Загнибіда. Та таку, щоб і моя стара кров заграла! Мартин. Ану, Тетянко, до гурту та заводь доброї. Гурт (спочатку шепочуться, а далі співають).
Гей та посохла тирса в горах
І квітки на полі,
Ой та не буде нам, горянам,
Вже кращої долі.
Гей та натягнуть усім легіням Та білії шкури, Ой запровадять із гір розкішних Та за невільні мури.
Гей поженуть нас у чужі країни
З ланцюгом на шиї, Ой уже ж нам більше не задзвонять Дзвони Коломиї!
Мартин. Досить! Годі! Тихо! Цур їй та пек, отій пісні! Я її ненавиджу: вона мені нагадує і мою неволю, і ваше ярмо! Дехто. Чого ж так, дядьку?
Мартин. А того, що цю пісню зложили собі на сором наші горяни, коли дізнали неволі.
Загнибіда (кида кухлем об землю). І забули, як боронили діди і батьки наші предковічні гори од чужої наруги.
Дехто. Як так?
Загнибіда. А так, обступили вже нас з усіх боків, швидко із гір виженуть!
Другі. Чого ж то?
Загнибіда. Того, що дурні, забулися, як топірця і гвинтовку в руці держати!
Дехто. Не забулися, це третя рука у гуцула.
Мартин. Ану-ну, побачимо. Ей, хлопці, давайте в топірця грати! Ось оступіться набік. Скільки ступенів до того дерева?
Дід. Двадцять буде.
Мартин. Тепер, по давньому звичаю, давайте бриль. Хто хоче зі мною топірця кидати?
Дехто. Я! Я! Я! Я!
Загнибіда. Отже, ти підіб’єш і мене, старого.
Мартин. Та які ми старі? Ще справимось.
Загнибіда. О? Давай руку!
Мартин. Спасибі. Ну, сором вам, легіням, буде, коли старі подолають вас! Тетяно, держи. (Дає бриль). Кидайте кожен по десять крейцарів. Хто одруба за двадцять ступнів оту гілляку, тому все, що в брилі.
Загнибіда (кида). На мої десять крейцарів!
Гнат (підходить). На ось і мої.
Дехто. І -цей утелющився?
Тетяна. Ого, який щедрий, цванцигера  кинув.
Гнат (тихо). Для такої Галочки і гульдена б не пожалував, а коли б покохала, то й дукача.
Тетяна. Ти мені такого язиком не плещи, а ще жонатий! От як скажу Юркові, то й голова на плечах не вдержиться!
Гнат. Я жартую. (Набік). Осоружний, стаєш ти мені впоперек, ну, підожди ж!
Тетяна. Ануте, хлопці, крейцари скидайте, не скупіться!
По черзі кидають, чути голоси: «Ось на!», «Бери!», «На провале».
Мартин. Ну, швидче, починаймо!
Тетяна. А Юрка й не почекаємо.
Загнибіда. Десять одного не ждуть. 
Тетяна. А ось і він! (До дівчини). На, дозбирай, а я побіжу стрінути.
Загнибіда. Та що йому до топірця, нехай псальми співа.
ВИХІД III
Ті ж та Юрко Довбиш.
Тетяна (з пригорка). Він! він!
Дехто (здіймають шапки і махають). Юрко, Юрко йде! Батько наш!
Загнибіда. Може, панотець?
Гнат (далі, набік). Бач, яка шаноба! Його треба збутись.
Поки Тетяна веде з Юрком на пригорку сцену, Мартин одміряє ступні, другі вимахують руками, одна дівчина перев'язує червоною стрічкою шляпу на дубі
Тетяна (Юркові). Здрастуй, орле мій, де барився так довго, аж очі посліпила, тебе виглядаючи!
Юрко. А, не питай, голубко! Я був при такім горі, якого несила й носити, яке тягне чоловіка у скажені хвилі Черемоша.
Тетяна. Що ж там, господи?
Юрко. У Струїв оце троє дітей померло і насилу господь мені поміг втихомирити їм муку, а то кинулися б з скали у прорву.
Тетяна. Нещасні, тільки й тішились тими дітками. З чого ж то їм нагла смерть?
Юрко. Ото ж і боляче, з такої хвороби, од якої бороняться скрізь люде, з віспи. Я всім кричу, щоб віспу щепили, бо гинуть від неї, як мухи, так ні... жахаються... Ох, темнота, темнота...
Тетяна. Ти все за других побиваєшся, аж зблід.
Юрко. Чуже горе мені ближче свого! (Сходить з гори і наближається до гурту). Слава богу, братове!
Усі. Вовіки слава!
Мартин. А ми тебе ждемо, щоб показав, як топірцем володієш!
Загнибіда. Чи так, як і язиком?
Юрко. Давайте, рука не схибне! Почому складчина?
Тетяна. По десять крейцарів.
Юрко. Гаразд! (Кида в бриль).
Мартин. Начиняймо ж! Ну, я перший! (Кида топірець).
Усі. Не влучив!
Дід (за столом). Ходи, брате Мартине, за стіл, там уже не наша робота!
Загнибіда. Ану я! (Кида).
Усі. Дряпонув, та не відтяв!
Мартин. Ха! Рушай, бра, і ти до нашого гурту!
Тетяна. Гудзь!
Гудзь кида.
Усі. Схибив!
Тетяна. Моторний!
Той кида.
Дехто. Не влучив!
Гнат (тихо). Тетяно, клич мене!
Тетяна. Заплечник мандаторів!
Гнат виступа.
А, це ви, дядюшка!
Дехто. Виявилась тварюка!
Гнат кида.
Усі. Ха-ха-ха! Попав пальцем в небо! Тю!
Гнат тіка.
Тетяна. Тепер Юркова черга.
Юрко. Одступіться! (Кида).
Усі. Упала гілка, як бритвою зрізав! Юркові слава! Слава! Слава! (Кидають шапки вгору).
Мартин (до Загнибіди). А що тепер скажеш, не рука, може?
Загнибіда. Що й казати, ловко!
Дід (обнімає Юрка). Спасибі, сину, що піддержав юнацьку честь.
Тетяна. Я б наперед прозаклалась, що Юрко всіх передужа! (Висипає на стіл гроші). Бери свій виграш!
Юрко. Пийте ж на нього, братове!
Мартин. Гей, жиде, пива, пива!
Жид (вибіга). Скільки дати?
Мартин. Бери гроші, цуп на всі, щоб гурту по зав'язку стало!
Юрко. А дівчаткам ріжків та горіхів.
Старий жид, Юдко, Рахіль виносять пиво, всі розбирають кружки. Юрко здоровається з Юдком.
Юрко (до Юдка). Повернувся вже з школи?
Юдко. Ні, ще тільки приїхав батька провідати.
Юрко. А, гаразд. Учись, учись.
Мартин. За здоров'я Юрка!
Усі. Слава! Слава! Слава! (П'ють).
Юрко. Спасибі, братове!
Деякі п'ють пиво, інші шепочуться з дівчатами мальовничими групами. Загнибіда шепочеться з юнаками.
ВИХІД IV
Тіжі Мандатор з Гнатом. 
Мандатор (іде поза людьми і деревами і сіда непомічений за деревами, а за ним Гнат). А, каж-но дати тего... тего... пива, доміне.
Гнат. Зараз, тільки тут небезпечно.
Мандатор. А чого-то? Каж-но дать зараз!
Гнат (маха на жида). Пива!
Жид. Зараз!
Дехто. Пива, жиде!
Той крутиться і віддає кухоль Рахільці, бо на нього гукають з різних сторон: «Пива!» — і шарпають.
Мандатор (взявши кухоль у Рахілі). А то хто? От досконала квіточка! Чудо! Лялечка! Тего... тего...
Гнат. Дочка нашого шинкаря, ще мале, дівчатко.
Мандатор. Але... унесення!  (Бере й щипа її за щічку). Ягідочка, вишенька!.. Сповіщу синові дідича... тего... тего... буде вдячний... пива ще!
Рахіль. Я зараз.
Юрко зупиняє її.
Юрко. Кажи брату, а сама не бігай сюди.
Мандатор. А то якій діябел?
Гнат. Та Довбиш же Юрко; коли вельможний пан його не запакує, то тут пропадати треба: уже не буде панові ні подарунка, ні гостинця та й накази ніхто не буде сповняти. 
Мандатор. А, бестія! (П'є пиво). Каж-но дати ще тего... тего... пива!
Гнат (Юдкові). Давай!
Мандатор. Хай дівчинка!
Юдко. Од дівчинки подавишся, пане!
Мандатор. А то ще який зух!
Гнат. То брат її.
Мандатор. А лайдак! Так Юрко, кажеш?
Гнат. Привселюдно лає вельможного пана.
Мандатор. А шельма... Я йому покажу! Єще тего... тего... пива!
Гнат (набік). Ну й утроба! Зараз.
Знов сам жид приносить Мандаторові пива. Гнат шепоче щось Мандаторові на вухо.
Юрко (обійшов з Тетяною ліворуч). Матері не бачила? Не знаєш, куди вони пішли?
Тетяна. До куми з церкви. А ти довго тут будеш?
Юрко. Ні, зайду за матір'ю та й додому.
Тетяна. І я до вас з дядьком піду.
Юрко. Заходь, моя квіточко! Твій ясний погляд і золоте серце завжди на мою душу надихають спокій.
Тетяна. Орле мій! Ти знаєш, нема мені більше радості в світі...
Юрко. Знаю, голубко; треба вже і з дядьком побалакати про нашу долю.
Тетяна. Чи й переживу я те щастя!
Заходять далі на пригорок.
Загнибіда (з кружкою пива). Так-то, хлопці-юнаки, вірніщого друга за топірця нема! Нікому не вірте!
Дехто. Правда!
Загнибіда. За топірця ж і за келепа! 
Дехто. Згода! (П'ють).
Мартин. За розум і добру волю гуцулів!
Другі. Слава, слава!
Гнат (до Мандатора). То бунт.
Мандатор. До стусет круць! Єще лайдаки скалічать таку пишну фігуру, як моя. Каж-но для одваги... тего... тего... пива!
Гнат (маха на жида. Набік). От лига! А щоб тебе чорти взяли! Так як Юрко розпудив хлопців, то нехай і йде в тюрягу...
Мандатор. Натуральне же так!
Гнат. Може, вельможний пан велить собі ще пива? (Маха на жида).
Мандатор. А добре! (Ляга). Ляжу і одпочину трошечки, бо знудила мене праця публичня.
Загнибіда (зустрівши Гната, що одійшов). Гляньте, он набрехач, шпиг, ану його, хлопці!
Дехто. Тю! Ловіть! Держіть!
Гнат побіг.
Дід. Та киньте його к бісу!
Мартин. Не паскудьтесь, краще заграйте і заспівайте мені мою пісню, і я підтягну.
Дехто. Пісню, пісню! Можна! Гурт (один гра на козі).
Широкий пас, при боці бронь, А топірець аж сяє,
Веселий погляд, мов вогонь, Гуцула всяк пізнає!
Єсть у мене топір, топір, Цвяхована бляшка, Не боюся я нікого, Ані того ляшка!
А на горах — то ж божий рай, Тут наша правда й сила, Ніхто гуцула не чіпай, Нема чужим тут діла!
Єсть у мене дівча гарне,
А біле, як гуся, Як воно мене пригорне, То я й притулюся!
Бо ми пани Карпатських гір
І не попустим волі, Нас не зляка ні меч, ні звір, Не зігнемось ніколи!
Єсть у мене топір, топір, Цвяхована бляшка, Не боюся я нікого, Ані того ляшка!
Дід. Дякуємо, дякуємо, отся пісня і старечу кров розворушить.
Загнибіда. А все-таки, кажу, ви баби.
Дехто. Які ми баби?
Мартин. А то й не баби? Он стоїте собі та окунів ловите. Е, хіба так ми за наші часи гуляли? Танцями зіб’ємо було таку куряву, що й в носі крутило. А ви, певно, і танцювати не вмієте, чи забули?
1-	й гуцул. Як не вміємо, дядьку? Та наші дівоньки такі танцюристі, як сарни, а легіні, як туриї
Мартин. Ану-ну, доведи це не язиком, а ногами! Загнибіда. Ну, нехай собі юнацтво гуля і танцює, а ми, старі, ходім до корчми та за жбаном де об чім порадимось!
Танці. Мартіні, дід, Загнибіда і старі виходять. Починається танець з топірцями. Тетяна, попрощавшись з Юрком, знов вибігла на пригорок, а далі вернулась і стала коло танцюючих.
ВИХІД V
Ті ж і Грузди ч.
Груздич (верхи на коні, пишно убраний, коня веде Гнат). А куди ж дорога до замку?
Гнат. Я проведу вельможного пана.
Груздич. А що то, весілля?
Гнат. Відпуст сьогодні, вельможний пане.
Груздич. А гарні дівчата... а надто ота... (Показув на Тетяну). Хто вона?
Гнат. Тетяна, вельможний пане, молода Юрка Довбиша.
Груздич. Шкода! (Знов дивиться). Ах, яка красуня!
2-	й гуцул (підбіга до Мандатора й будить). Пане Мандаторе, вставайте! Вельможний пан...
Мандате р. А, цо? Бунт?
Дехто. Пан кличе!
Мандатор. Єзус-Марія! Що ж я? Тего... тего... гдзе? ай! Вельможному пану моє шанування... (Біжить і скида, замість шапки парика). 
Груздич. Ха-ха-ха! Пан так застудить лисину! Мандатор. Пшепрашам!
Груздич. Ну, рушай!
За Груздичем виходять Мандатов та Гнат.
Тетяна. Чого ж ми замовкли? Перелякались, чи що? Дівчата. І не думали!
Другі. Так до танців!
Починається танець коломийка.
Гурт (підспівує).
А хто за нами — ми за ним, Ніженьками зіб'єм дим; Хай заграє нам музика, Радість в нас тепер велика!
ВИХІД VI
Ті ж і Пилип. Пилип збіга з гір і кричить несамовито.
Пилип. Гей, братове! Старші й юнаки! До каплиці! Там гвалт чиниться!
Всі. Що таке? Що таке!?
Танці одразу спинились. Всі оточили Пилипа.
Пилип. Груздича запроданці одбирають церковну нашу землю!
Всі. Невже, прокляті?
Тетяна. Біжім по селу наших скликати, та зносьте сюди келепи й рушниці!
Дівчата розбігаються.
ВИХІД VII
Мартин, Загнибіда, дід, Юрко.
Юрко Що тут таке, панове? Чую, лемент стоїть? Мартин. Що там скоїлось? Яке лихо?
Пилип. Розбій! Гвалт! Грабують наше добро! Загнибіда. Як так, сину?
Дід. Хто сміє на нас руку зняти?
Пилип. Груздич!
Юрко. Яким правом?
Пилип. Силою! Кулаком!
Дехто, То і ми дрючками!
Юрко. Стійте! Нехай Пилип толком розкаже!
Пилип. Вам звісно ж, що стара каплиця позаторік упала; а ми зложились і вимурували нову, та, на лихо собі, поставили не внизу, де стара була, а нагорі, посеред нашого поля.
Юрко. Ну, ну?
Пилип. Тепер вони подивилися, що в паперах значиться, що скарбове поле по каплицю, та й межують посеред нашого поля і забирають все наше й церковне до скарбу.
Дід. Ач, які хитрі!
Загнибіда. Д’яволи! Жироїди!
Дехто. Бити їх!
Юрко. Яка злодіяцька вигадка! А ви ж пояснили їм, що ця каплиця нова, а що в папері занесена стара, де криниця!
Пилип. Казали! Як не казали — казали!
Юрко. І що ж вони, оті грапські запроданці?
Пилип. Суціги! У паперах, кажуть, стоїть по каплицю — так і ріж!
Мартин. В кілки їх! Щоб і духу на наших землях не смерділо!
Дехто. За топірці та рушниці!
Загнибіда (маха топірцем). Тельбухи випустим.
На сцені потроху збираються гуцули, натовп хвилюється; чутно покрики, махають топірцями.
Вільшина. Усім!
Юрко. Стійте! Браття! Друзі мої, стійте! Вислухайте одно моє слово!
Загнибіда. Що там слухати?! Тут ворог посіда, а ми будемо псальми співати.
Вільшина. Ніколи!
Юрко (заступа дорогу). На бога. На святу правду молю вас! Послухайте, брати, мого слова! Порадьмось з розумом та серцем.
Дід. Юрко говорить! Юрко говорить!
Мартин. Тихо! Тихо!
Гвалт стиха.
Загнибіда (з досадою). Ет, бабії, ганчірки! Розвішують вуха!
Юрко. Зопалу, друзі, летко й самим кривду вчинити, кров людську дарма пролити...
Загнибіда. Ми не дяки, а вояки! Коли нас грабують, так обухом!
Юрко. Проти обуха знайдеться келеп: таким робом правди не дійдеш! Право повинно боронити правом, поки не скасовано закона.
Загнибіда. Так цебто, по-твоєму, судом?
Юрко. Судом.
Дід. Ми на судах не знаємось!
Мартин. Ми не суціги!
Вільшина. Куди нам!
Гомін росте все більше.
Загнибіда. У нас одберуть батьківщину, предковічні гори наші, а ми будемо одписуватись паперами.
Дехто. Ми топірцями пропишемо!
Одні. Тихо! Мовчіть! Дослухаємо!
ДруЬі. Що слухати? Гайда!
Дід. Тихо, тихо!
Гомін стиха.
Юрко. Заклинаю вас, мої друзі, послухайте мене! Дайте час, я сам піду до Груздича, поясню все йому і певен, що він проти закона піти не наважиться.
Мартин. А як наважиться?
Загнибіда. Або канчуками прийме?
Юрко. Коли у його не знайдеться ні краплі совісті, то все ж таки наша земля не безсудна.
Дід. Нехай Юрко іде зараз до Груздича.
Загнибіда. Не слухайте! Не вигра справи!
Юрко. Такої справи не виграти? Такого справедливого діла не виграти? Тоді мусив би світ захитатися і запастись; отоді б мусили люде з реготом перегризти одні одному горла! Ні, світ держиться правдою!
Дід. Юрко правду говоре!
Усі. Правду, святу правду!
Загнибіда. Брехня!
Юрко. Клянусь вам, мої друзі, усе добро моє віддати, покласти і розум, і серце, і душу на оборону вашого правого діла!
Всі. Спасибі!
Юрко. Я зараз іду!
Загнибіда. Гей, за топірці!
Юрко (підійма топірець). За правду і за розум!
Дід обніма Юрка.
Всі. Слава, слава!
Загнибіда (лама топірця). Пропадайте ж ви! Так поламають і вашу волю, і правду!
Завіса хутко спада
і
ДІЯ ДРУГА
КАРТИНА 1
Розкішний кабінет грапа. Багата обстанова, писарський стіл, фотелі, двері просто і в бокові покої.
ВИХІД І
Грап (сам сидить в пишнім халаті і розгляда плани). Не йде у мене з думок образ теї гуцулки, ктуру бачив учора... мальовнича фігура! Очі, брови і всі риси обличчя... щось надзвичайне... станок, як тополя, а перса... ах! Не можу й виобразиць собі рівної п’єнкності : доправди мусить бути медиційська Венера! А коралові вуста! Та за поцілунки такої нагурної  кралі можна дать дужо пеньонзов . Якийсь окропний  потяг окрилив мою душу і порива до тої простої та пишної квітки; не спав навіть через цілу ніч ані на хвильку... Мені той хлоп повідав, що Тетяна невіста якогось дурня... Треба щось погадаць... Чи не помилка в лічбі? Далеко більш виходить у мене по нових планах землі... Бардзо цікаво, в чім річ? (Рівня новий план до старого). Так, так, ах яка пишна гуцулка, ктуру вчора я бачив... Мальовнича фігура! Не йде з думок її образ, та й годі! Ні, по всіх краях межі не нарушені, а де-не-де ще нібито до наших маєтків прибавлено. Новина, як маме кохам! (Запалює сигару). Яка вродлива, яка п’єнкна. Очі, брови і всі риси обличчя — щось надзвичайне! Станок як тополя, а перса, ах| і раю не треба... Чекайте ось на плані в однім місці, зовсім не по старій гряниці поведено, а прибавлено мені дуже більше... слічні землеміри, далібуг слічні. (Дзвонить).
ВИХІД II
Грап і лакей.
Грап. Нікого ще там нема з урядників?
Лакей. Гнат-стрілець тут.
Гран. Клич його сюди.
Лакей. Слухаю, ясноосвєцьоний грабя! (Виходить). Гран. Треба конечне цього лайдака розпитати: він, здається, щирий, бодай і придурковатий.
ВИХІД III
Гнат і Грап.
Гнат (низько кланяється). Падаю до ніг, ясноосвєцьоний грабя.
Грап. А здоров... Ну що? Як там у вас? Все благополучно? Спокійно?
Гнат. Та поки що, ясноосвєцьоний грабя... тільки тут у нас завівся один бунтар, через якого можуть піднятись розбої.
Грап. Але ж... то треба взяти його.
Гнат. Я вже і панові Мандаторові, ясний грабя, говорив про нього.
Грап. То скажеш ще... (Запалює сигару). А яка то дівчина перед вела в танцях?
Гнат. То Тетяна, молода Юрка Довбиша, отого самого бунтаря, про якого оце вашій ясній мосці говорив...
Грап. Так не гай часу: треба забезпечити людське право і таких з - корінням виривати з грунту, щоб і духу не було того Юрка.
ВИХІД IV
Ті ж і Мандатор.
Мандатор (входить і принижено кланяється). Конечне, ясний грабя, того Юрка тшеба запакувати; лайдак, контрабандиста, опияка, розбишака, гайдамака, чортяка.
Грап. О, такий небезпечний?
Мандатор. Страшне, ясний грабя...
Грап. Я даю дозвіл зараз його взяти...
Мандатор. Слухам, то Гнат хай іде...
Гнат. Ба вам краще: ви урядник.
Мандатор. Але... але... мам єще... з ясноосвєцьо-ним... а ти везьмеш до помоги.
Грап. Так. Но слухай сюди, вацпане, яким то чудом мені по новому плану набігло так багато землі...
Мандатор. То, ясній грабя, моєї капітус * діло... я після розтлумачу мою вигадку.
Грап. Досконало... Подякую.
Чути з передпокою голос Юрка: «Пусти, пагле діло до грапа!» Другий голос: «Не велено нікого пускати!» Голос Юрка: «А я ввійду!»
ВИХІД V
Ті ж і Юрко.
Юрко (ввіходить гордо). До твоєї милості, пане!
Гнат і Мандатор. Юрко! (Одскакують).
Мандатор (до грапа). Ото й єсть бунтовщик.
Грап. Як ти насмілився?
Юрко. Маю пильне діло, а мене не пускали. Якби було моє власне діло, то я б і зачекав. Але це діло боже і цілої громади, і діло нагле, пильне.
Грап. Яке там діло у них може бути, що насмілились мене турбувати?
Юрко. Над громадою учинено страшенну кривду і ограбовано нібито по твоєму приказу, а я певен, що це тобі невідомо. Оцей суціга (на Мандатора) з землеміром одбатували мало не половину громадського і церковного поля до твоїх грунтів...
Мандатор. Лже лайдак...
Юрко. Я зроду не відав лжі, то ти нею свої вчинки криєш, бо коли довідається і грап про ваші шахрайства, то збуриться душею ще більше.
Грап. Та в чім річ?
Юрко. Громадські землі заливайчан ще за батьків і за дідів сягали до течії, де стояла каплиця, а торік, як стара каплиця впала, люде взяли і поставили нову, та тільки не внизу, коло течії, де перше, а нагорі, посеред свого поля. Тепера через це одрізують до скарбу од течії по нову каплицю все поле. Яке ж це право?
Грап. А, он що... досадно. 
Мандате р. По купчих паперах виразне стоє, же усі землі по каплицю належать до ясноосвєцьоного пана, нехай відаються з судом.
Грап. А так! Яке мені діло? Я купив, заплатив чисті дукати, не моє діло.
Юрко. Але ж ти, пане, за цей кавалок землі, що ниньки одрізали од людей, нічого не платив, бо його ніхто не продавав.
Грап. А ти почім знаєш?
Мандатор. Занадто розумний.
Юрко. Цей шмат поля не належав ніколи нікому, пріч заливайчап. (До Гната). Чи так?
Гнат. Та так, тільки я втім не звістен.
Грап. А коли в моїм документі стоїть — до каплиці, то я й беру до каплиці.
Юрко. Береш? Коли знаєш напевне, що це чуже? Що це помилка землемірів?
Мандатор. Коли вам це не подобається, то...
Юрко. Та каплиця ж упала за твого володіння; це вже твої землеміри наново одрізують чуже, і ти, грапе, таку кривду попустиш?
Грап. А правда... але...
Мандатор. Та яке тобі, доміне, до заливайчан діло? Ти з другої весі, а тільки бунтуєш.
Грап. О?! То яке маєш право?
Юрко. Як, так по-вашому мені нема діла, коли грабують мого брата? Ні, Христос сказав, положи душу свою за свої друзі. Так мусить бути: на правді та на братерстві світ стоїть, і кожен за ту правду мусить дбати.
Грап. Геть мені з своїми порадами далі!
Юрко. На бога благаю тебе, пане, не зважуйсь на кривду стояти і людське право ламати: ти ж християнин і поставлений од бога на вищу ступінь, з тебе й спитається більше. Ти б, пане, повинен був боронити своїх людей од чужої напасті, а не заступати напасників користі ради.
Грап. Але... цить...
Юрко. Ти б, грапе, повинен був єднати нас, темних, а ти ще бездолиш своїх!
Грап. Та ти бунтар!
Мандатор. Як гембу  розпустив! 
Грап. Габ ахт! Ти забув, з ким говориш! За твої речі знаєш яка кара?
Юрко. Відколи я себе знаю, пане, мій язик не лукавив ще ні користі, ні страха ради, а говорив завжди те, що віщувало йому серце. Якби він хоч раз йому скривдив, то я б його власними руками вирвав.
Грап. Так держи його за зубами, щоб другі не вирвали.
Юрко. Краще за правду пропасти, ніж покоритись неправді.
Мандатор. Упартий гайдамака!
Грап. Ти з порохом бавишся: стережи себе, а не других, а то доскочиш такого лиха, якого і не знав ще.
Юрко. Я, пане, безбатченко, і на мій пай чимало випало горя, але ненька навчила мене через те горе щастя дізнати: вона розуміла, що людське життя без правди отруєне навіки і що нема більшого щастя, як віддати все життя за ближнього. Над моєю головою пройшла не одна туча, але того, що вложила в моє серце неня, несила їй було зрушити.
Грап. Що це ти мені тут патяки про неню розводиш? Іди собі.
Юрко. А як же діло заливайчан?
Грап. Досить, я не позволю нікому в мої справи втручатися. Геть!
Юрко. То ти здатен ламати закони, топтати найсвятішу, од бога нам дадену річ, якою тільки й держиться світ. Остатні настали часи.
Грап. Цить мені, блазень!
Юрко. Але ж, пане, у нас не безсудна земля. Я піду шукать правди.
Грап. Хоч до дідька в пекло! Геть зараз з очей!
Мандатор. Кажіть, ясновельможний грабя, зв'язать цього бунтаря!
Юрко. Не я бунтар, а ви бунтарі, напасники, лиходії. Я годину тому назад зупинив бунт, виблагав згоду, бо і в думку не клав, щоб у християнина, у грапа, не було й краплини совісті в серці і щоб він здатен був такий гвалт над людським добром учинити, а тепер бачу, що свої гірш, ніж басурмани.
Грап. Мовчать мені, хаме! (Хоче вдарити палицею).
Юрко (Вириває палицю і ламає її). Ще не родилась на світ та рука, щоб на мене піднялась.
Грап (скажено). Візьміть його, зв'яжіть! Гей, люде!
Мандатор і Гнат одскакують, виходять два лакеї.
Юрко (стряхнувсь, і лакеї обскочили). Далі! Запроданці, наймити! (Робить ступінь вперед і трясе то-пірцем). Ви накликаєте на свої нерозсудливі голови велику біду, і одвести її буде несила. Затремтить од жаху ваша совість, як захитається і застогне земля. Але буде пізно вогонь тушити! Твоя воля і правда, господи! Су ди ж тепер нас! (Гордо виходить).
Всі остовпіли.
Завіса
КАРТИНА 2
Задня декорація 1-ї дії. Направо, на першім плані, гарна хатка, коло неї широка призьба, наліво стодола, хлів. Просто перегороджена сцена барканом, за ним високі скелі.
ВИХІД VI
Тетяна сама.
Тетяна (заглядає в вікно). Паніматка уже спочи вати лягли, а Юрка нема. Може, зайшов куди, так ні, казав, щоб я провела його маму, а що він незабаром буде додому. Боже милосердний, як я люблю його, мого орла карпатського, моє сонце красне! Він для мене друг, і брат, і батько, і все! Що не єсть на землі святого. Єдиний, єдиний, і плакала б, і молилась би на нього, і очей би з нього не спускала... А він і казав, що побалака... може, до дядька Мартина і зайшов? Ох, здаєтся, я такого щастя і не витримаю, серце від радості вискочить із грудей і впаде до ніг йому, тріпочучись. Хтось іде? (Озирається і вибіга на скелю). Ні, то не він. А може, долі, там між юрбою?! Світе мій! Я тут чекаю тебе як дня праведного серед глупої ночі. Чуєш? (Співа). Не чує, нема його, бо прибіг би зараз на мій голос. Який нудний та забарний час на самоті... і так чогось серце занило та заболіло на самоті. Одведи, мати божа, од лиха!
Хор дівочий за коном: «Ой ти, дубе кучерявий!»
О, вже й по одпусті, рушили всі, і наші дівчата вертаються... Що воно за знак?
ВИХІД VII
Тетяна і дівчата. Дівчата виходять на кін, співаючи далі.
Дівчина 1-а. Тетяно, а ти чого тут гуляєш? Ходім разом додому.
Тетяна. Я тут дядька Мартина жду.
Дівчина 1-а. І не дожидайся: він додому пішов і на тебе чека.
Тетяна. А дядько мені казали, що будуть сюди з Юрком.
Дівчина 1-а. І в думці не клади.
Дівчина 2-а. Там трохи бійки не було, на превелику силу Юрко вгамував.
Тетяна. Господи! Що таке?
Дівчина 2-а. Та заливайчане, за церкву...
Тетяна. А, заливайчане?
Дівчина 1-а. Ходи-но сюди, розкажу. Дядько Мартин додому пішов, і Юрко, либонь, з ним.
Дівчина 2-а. Ні, він пішов до грапа.
Дівчина 1-а. Так од його прийде перше до дядька.
Дехто. Не гаймо часу, сестрички, бо дома небезпечно.
Другі. А так: може, гвалтом напали. Хапаймося!
Тетяна. Так і я з вами!
Дівчина 1-а. Ходи, ходи!
Тетяна іде до гурту; гурт співа нову пісню і, зникаючи, довго співа все тихше й тихше.
ВИХІД VIII
Настя, а потім Юрко.
Настя (дивиться надокола). Ого, вже сонце на вечірньому прузі, а нікого нема. Чи то мені чулося, чи снилося, що тут гомоніли й співали! (Глянувши на сонце). Ну, де б це Юрко був? П’ятий день додому не вертається. Все ото за чужим лихом упада, коли б ще на своє не наскочив, і душі у мене за його нема. (Побачивши Юрка, що раптом вийшов з-за скелі). Синку мій, моє ти око ясне! (Обніма).
Юрко (принада). Матусю, голубочко, пораднице моя!
Настя. Як же я давно тебе не бачила!
Юрко. П’ять днів, мамо.
Настя (цілує його). А ти того й не знаєш, що для матері й п’ять годин багато розлуки?
Юрко. Не по своїх я справах ходив, а по людських... Настя. Все пеклуєшся за других, дитино моя, присядь тут.
Сідає. Настя його по голові гладить.
Чого ти такий блідий? Чи не слабий, крий, свята панно.
Юрко. Ні, мамо, тілом-то я здоровий, а душа в мене болить.
Настя. Чого ж, мій соколе?
Юрко. Над заливайчанами кривду вчинено. Я певен був, що це без відома Груздича, і пішов шукати в нього правди, але він, користі ради, і сам іде на тяжкий гріх. А!!
Настя. Не гризи себе так: вони мають свої рушниці.
Юрко. Що рушниці? Такий же гвалт: хто дужчий, той правий. Ні, на тому світ не може держатись. Хто видобуде меча, од меча і загине.
Настя. Правда, це слово боже, тільки...
Юрко. Треба один за одного стояти.
Настя. Тільки не надривайся так: всього людського горя на себе не візьмеш і не піднімеш: важке воно й роздавить кожного.
Юрко. Нехай роздавить, нехай я умру під його вагою, а кривді не поклонюсь і не сяду поруч з гонителями. Я клявся заливайчанам, що верну їм їхню землю, і верну, що б не коштувало!
Настя. Ох, попущено нас, синку, в руки дужим, а у них трудно правди шукати. Через те і Груздич гвалтує, що зна, що тут правда купована.
Юрко. А коли закон і правда потоптані в болото, а свої не рятуватимуть, а топитимуть їх, то такому краєві провалитись краще під землю, щоб покрила вона мерзоту од світу.
Настя. На все те божа воля...
Юрко. Не вірю!
Настя. В бога не віриш?
Юрко. В бога я вірю і в його любов святу до миру вірю, а в те, щоб по його волі лихо і горе чинилося людям,— не вірю. Від злої сили воно пішло в мир, і з ним треба боротись кожному, хто душі своєї загубити не хоче. Бог сотворив землю і чоловіка і сказав людям: будьте справедливі і стійте за правду.
Настя. Ох, золоте у тебе серце і святі думки! Сама їм молюся... тільки не рви себе так, дитино моя, шануй своє здоров’я і сили, вони ще й людям послужать, мені продовжать життя. Заспокойся, сядь спочинь! (Лащить його).
Юрко (сіда). Мамо, любите ви мене... (Цілує її). Тетяна вас провела? А де ж вона?
Настя. Все тебе тут дожидала. А гарна вона дівчина: хороша, тиха, моторна...
Юрко. Душа чиста, як кришталь.
Настя. Нехай вас бог благословить, а яка я буду щаслива та рада. Дай оті пістолі, вони тебе мулять. (Здійма з нього пістолі і кладе оддалі).
Юрко. Ні, мамо, броня  гуцулові не тяжка, а топірець зрісся з його рукою.
Настя (одбира топір). Тепер він тобі непотрібний. Лягай отут, синку, поклади голову на мої коліна, от так!
Юрко зляга на коліна матері, лицем до глядачів.
Бачиш, моя журлива голівко, п’ять днів бігав по горах, а як вернувся, то перше побіг до оранди, ніж додому, бо тобі Тетяну було пильніше побачити, ніж мене. А давно я не розчісувала твоїх чорних кучерів. (Чеше).
Юрко засипа.
Голівонько моя мила! Я б очі видерла тому, хто б вирвав тобі хоч одну волосиночку.
Гнат з сторожею показується ззаду, але поки що ховається.
Та хто ж насмілився зачіпати? Дала я своїй дитині міцну РУКУ і сміле серце, хто тобі гляне у вічі, хто почує твій голос, всяк скаже: це орел карпатський! (Прислухається). Але що ж це? Мовчить? Заснула, моя бідна утіха! (Пригорта його, стиха голубить, а далі співа тиху колискову пісню).
ВИХІД IX
Ті жі Гнат з слугами.
Гнат (кидається). В’яжіть його!
Всі навалюються на сонного. 
Настя. Гвалт! Розбійники! Душогуби!
Юрко (стрепенувся, одкида кількох слуг, але другі знов навалюються на нього). Чого ви од мене хочете?
Гнат. Скажуть, як опинишся в тюрмі. Крутіть йому руки, прийміть ту зброю.
Настя. Моїй дитині крутити руки? По якому праву? Не діждеш!
Гнат. Не турбуйся: вже ведмідь зв’язаний, як баран. Настя. Собако! Горло перегризу тобі? Де топірець? (Кидається).
Її одпихають.
Юрко. Не бій[тес]я, мамо! Це їм не пройде безкарно. .
Гнат. Ще й пригрожує! Тягніть цього дурня: там коні чекають!
Настя. Пустіть, не дам! Поки жива, не одірвете його од мого серця! Гвалт! Рятуйте! Душогуби тут!
Не пуска сина. Боротьба. Гнат хапа її за косу і одтяга.
Юрко. Не руш матері, гадино!
ВИХІД X
Ті ж і Тетяна.
Тетяна (вбіга). Боже мій! Що це? За віщо?
Настя. На сонного розбишаки напали. На загин ведуть дитину мою!
Тетяна. Не даваймо Юрка! Рятуймо!
Юрко (до матері). Стережіться! Вони вб’ють вас!
Тетяна й Настя з новим палом кидаються.
Слуга. Ой! Кусає за руки!
Гнат. Бий її чим попало в голову! (До Насті). Геть, відьмо, всі патлі обірву! Ой! То так ти? Так ось тобі! (Б'є).
Настя. Бий, іроде!
Гнат. Так з’їж же! (Пха кулаком в груди).
Та пада.
Юрко (гризе вірьовку). Звір!
Тетяна (кидається до Гната). А-а!
Гнат. Божевільна! Пріч? На й тобі! (Б'є топірцем по голові). Тягніть мерщі його!
Юрко. Боже! Де ж твоє око?!
Його витягують.
Завіса
ДІЯ ТРЕТЯ
Дорога в горах; зліва і справа — хвої; далі високо гори з сніговими вершинами. Край кону колодязь, коло його фігура. Наліво якийсь бурдей. Місцина дика, провалля і стрімчаки.
ВИХІД І
Юрко і Тетяна.
Спочатку здалеку чутно пісню: «Гей та посохла тирса в полі».
Тетяна (спускаючись з Юрком з гір, вискочила на скелю). Юрасю! Он і наше село бовваніє, глянь!
Юрко (придивляючись). Так, воно, воно! І церква, і садочки, і круча над Черемошем... І навіть наша хата онде! Що ж воно красне, що ж воно пишне, господи!
Тетяна. П’ять місяців минуло, як його бачила! Та тепер, коли знайшли тебе, то я б і світ за очі за тобою пішла; а то коли ми блукали, тебе шукаючи, і слід губили, ото було нудьги та муки!
Юрко. І як таки ви знайшли мене? Адже мене було завезено аж у Кут і замуровано до самої смерті... Я вже й не сподівався світу божого бачити.
Тетяна. Ти не сподівався, а я сподівалась і вірила, боже, якщо знайду орла мого... і чим більше було невдачі, тим більше я надіялась, що мати божа зглянеться над нами... і що ж? Зглянулась. Через одного втікача гуцула ми допевнились, де ти, а дядько Мартин з орлятами і викрали тебе...
Юрко. Я й досі не збагну, як це вам вдалося?
Тетяна. Бог поміг; ти тепер, соколе мій, на волі і не кинеш краю свого, нас не зоставиш самих?
Юрко. Не кину по добрій волі до смерті, до...
Тетяна. А по неволі не дамось у руки; то тоді на сонного напали!
Юрко. О, за ті гвалти мусить бути одплата! Божа воля була визволити мене, і він сподобив мене щастя мою родину побачити. (Здійма шапку). Вітаю тебе, обнімаю тебе, краю мій рідний, веселий та вільний колись!
Тетяна. Ще між наших гір є багато простору, а в темних лісах пристановища,— не дістане нас там неволя.
Юрко. Ми насторожі станемо: коли бог мене вивів з темниці, то не на те, щоб я тішився щастям, а на те, щоб я послужив святій вірі та скривдженим,— і я послужу! (Бере грудку землі). Земле моя рідна, мамо моя, закована в пута! Цілую тебе як найдорожчу святощ, пригортаю тебе до серця як найріднішу річ! Присягаюсь тобі служити, поки буйна моя голова не схилиться, як трава під косою!
Тетяна. Юрку! Що ти собі пророкуєш страшне?
Юрко. А чого ж лякатися своєї волі? Хоч тяжка і щербата та...
Тетяна. Ні, ми собі загорюємо щастя, між скелями, далеко від собак тих, зів’ємо собі славне кубельце та й будемо безпешне сидіти...
Юрко (пригорта її). Горлиця моя дорога! Ти ж як заворкочеш, то мов зразу воркотанням своїм пригоїш мої болящі рани; навіть жовч, наче віск, від твого погляду тане, і мені здається, що можна собі вблагати ще хоч крапелиночку того щастя... що ще не занепала надія?
Тетяна. Не занепала, не занепала! Ще виясниться нам сонечко! Адже ти кохаєш мене?
Юрко. Кохаю, моя дорога... тільки не тіш себе: мало радості...
Тетяна. Як? Чому? Без тебе мені нема сонця божого, немає життя!
Юрко. Не мені, звірю на вловах, заспокоїти тебе щастям! Оніміло моє серце од людської сльози, напилось од гонителів жовчі, то й не може всміхнутись до тебе...
Тетяна. Юрко?! Ти не любиш мене?..
Юрко. Люблю, кажу, а тільки боюсь, щоб любов та не прибила мою квітку морозом: не туди веде мене доля...
Тетяна. Що б не сталося, а я й умру за тебе!
Юрко (обніма її). Жаль тебе: маєш прийняти тяжке на себе горе...
Тетяна (скрикує). Юрку! Що ти хочеш? Що в тебе на думці? Зацурати мене? Відкинутись?
Юрко. Ні, ні... не те! Ти все про себе... заспокойся, голубко! Бачиш, мені тяжко у путах ходити, за кущами
ховатись, як злодію. От побігти зараз, неню обняти,— не вільно мені... он, хату свою бачу, очей не одведу, а побігти не можу, бо здиба який-небудь Гнат, знов в заліза заб’є...
Тетяна. Так не ходи, не ходи, мій любий! Я сама побіжу і викличу матір: тут і порадимось.
Юрко. Правда. Збігай, моя ясочко: у мене серце в’яне з нудьги, а Мартина все нема...
Тетяна. Побіжу! Приведу! (Обнімає й біжить).
ВИХІД II
Юрко сам.
Юрко. Не розумієш ти мене, моя горлице! Ти дбаєш тільки про власне щастя, моя ж душа скалічена великим горем людським... а все ж ще моє серце щемить: жалко йому зрікатися любої втіхи, хочеться жити...
ВИХІД III
Ті ж і Мартин.
Юрко. А, Мартине! Ну, розвідав що? Як матір, заливайчане?
Мартин. До села доступитись трудно: ждуть уже нас пси. В самеє серце Чорної гори пролізли харцизи.
Юрко. Невже насмілились?
Мартин. Здирства навіть чинять... дівчат, жінок до пана хапають...
Юрко. І наші селяне не позивають їх? Не жаліються старшому уряду?
Мартин. Та які там суди? У кого їх шукати? У баши-бузуків?
Юрко. Так, значить, нема вже чого нам, нещасним гуцулам, шукати на нашій землі правди?
Мартин. Казав тобі і кажу — коли хочеш люду послужити, то стань ватажком тих, що повтікали в гори, орлят набереться чимало...
Юрко. Дядьку, ти мене знаджуєш, а у мене ж од думок серце знесилилось... Тільки ні, не гвалтом... це вже ж остатня б була міра...
Мартин. Кари боїшся?
Юрко. Коли я допевнюсь, що нема в нашому краї ні правди, ні суду, тоді я скажу — час мій настав! Тоді
я зважусь, а коли зважусь, то не злякаюсь вже ніякої кари, ніякої!
Чути здалеку гуртову пісню: «Широкий пас, при боці бронь!»
Мартин. А от як нам можна жити? Чуєш пісню? То, певно, люде, наші браття з роботи вертаються, а нам уже треба тікати, ховатись.
Юрко. Од своїх?
Мартин. А хто там зна? Жаль же по-дурному голову підставляти.
Юрко (бере Мартина за руку). Боже, як я давно не чув своєї рідної пісні. Якою цілющою росою спів цей спадає на серце — і гоїть рани, і топить горе на сльози.
Мартин. Юрку! Ця пісня співа про волю і про непохибну силу гуцула,— нехай же вона не гне твоєї волі, а спалить її до іншого поклику!
Юрко. Не бійся за мою волю; коли кликне її час, то вона руку напружить.
Мартин. Вірю, але ось і люде... ховайся, хоч у бурдей, ховайся! (Зайшов).
ВИХІД IV
Юрко сам.
Юрко. Ховайся і вдовольняйсь таким життям краденим! Ох, тяжко зайцем бути, прислухатись до шелесту миші, до подиху вітру, придивлятись до кожного кущика, до кожного листика, чи не сидить під ним твій гонитель! Не мати й уві сні спокою, лякатись стопи своєї, тіні своєї — і чого? Того, що твій ворог, злобитель, вовгура, має змогу цькувати тебе собаками, має силу здерти з тебе опанчу остатню, має власть в заліза тебе узяти. Ні, це хижий Люципер заволодів миром і такі порядки завів! А що ж зборонцям правди робити? Мовчати?! Се ж гріх, великий гріх: і проти правди, і проти самого бога!.. О, ці думки мені голову сушать. (Заходить за скелю).
ВИХІД V
Юрко, Галка з дівчинкою, гуцули і гуцулки. Гурт проходить через кін з піснею, без оркестра: «Широкий пас, при боці бронь!» Дехто підходить до криниці напитись води.
Федько. А чули? Вчора заливайчане з столиці повернулись... що от за цю фігуру діло вели...
Пилип. Ну й що?
Федько. І не допустили їх нікуди!
Пилип. А що? Не вийшла батькова правда: і по судах усіх справу програли, а в гори й дверей не одчинили.
Федько. І де ж хтіли правди знайти? У запроданців?
2-й гуцул. Послухались тоді Юрка: і сам загинув десь, і нас звів.
Юрко (за скелею). Нещасні! Ремствують, і справедливо: для гуцула закона нема!
Федько. Тепер, значить, у нас нічого свого нема, бо набіжить кат і сорочку остатню здійме!
1-	й гуцул. На бидло нас повернуть!
2-	й гуцул. І помочі ніде шукати!
Пилип. До батька в гори.
1-й і 2-й гуцул. Та вже ж!
Федько. Он Гапка іде! Жінка Гната!
Всі. Рушаймо! (Гукають Гапці). Відьмо! Злодійка! Гадино! (Пішли).
ВИХІД VI
Гапка з дівчинкою, Настя і Юрко.
Юрко (за деревом). Урвалось! Час мій настав! Прийшла пора самому зняти суда! О, скорбить душа моя, але іначе не можна: візьми хрест свій і за мене іди!
Гапка (до гуцулів). Собаки! Почекайте, ще не так вас скрутять. (П'є воду і поїть дівчинку).
Настя (підходить, постаріла, змарніла). Ох! ох! Не здужаю вже й носити мої старі кості. Пора б і до спокою! (Стає на коліна перед фігурою). Мати божа, згляньсь наді мною! Пошли мені хоч вісточку про мого сина!.. Нема ні чуточки, і ті пропали!
Юрко (з-за дерева). Боже мій! Мати моя, мов з хреста знята... сама тінь.
Настя. Прийми мене, панно свята, скінчи мої муки: несила вже й ніг волочити!
Юрко (з-за дерева). І я не смію кинутись, поцілувати твої порепані руки, облити сльозами твої щоки* запалі, обняти твою голову сиву не в пору, бо тут сидить ворог, а мої крила ще спутані! А-а!!
Настя. Подай мені, молодице, Христа ради, хоч краплину водиці!
Гапка (подає. Набік). Ох, це ж мати Юрка!
Дівчинка. Мамо! Я боюсь, яка страшна!
Гапка. Цить мені!
Настя. Спасибі! Жалко мені твоєї дитини. Чому ти її не втопиш? Прив’яжи зарання камінь до шиї.
Дівчинка (плаче). Ой мамо!
Гапка. Ах, зла личино! Чим же тобі дитя винувате? Настя. Не винувате, нікому не винувате, та я ж для її власного добра це тобі й раю.
Гапка. Чи ти не збожеволіла?
Настя. А чому й ні? Бачиш, якою я стала, а якою була? Глянь на моє лице — воно висохло од голоду; глянь на мої очі — вони роз’ятрились од сліз; глянь на мою одежу — одно гидке засмальцьоване рам’я. Старчиха без закутка, без шматка хліба, без поводаря навіть, сама-самісінька на землі.
Юрко (за деревом). Нещасна мучениця!
Дівчинка (тремтить). Мамо, я боюсь!
Гапка. Мовчи, дитино!
Настя. Таке буде й твоїй дочці, буде! Тепер похитнувся світ, і радість кудись завалилась; тепер буде панувати тільки одно горе! Матерям більше своїх дітей щасливими не бачити! Годі! От вона тепер маненька, червоновида, до тебе тулиться й пригортається... але стій! Твоя дочка виросте й простягне руки до хорошого хлопця, ти її благословиш, поставиш на рушник, дожидаючи нового щастя, нової радості... а тут налетять шуліки, як твій Гнат, і потягнуть дочку твою єдину на гвалт та на знущання на твоїх очах... Що ж? Ти не пожалієш тоді, що маненькою її не втопила?
Гапка. Перестань, Насте!
Дівчинка. Мамо, тікаймо!
Настя. Збудеться! Збудеться! Уже настали часи! У мене був одним один син; я його вигодувала своїм молоком, вибілила своїми сльозами, вигріла своєю душею; син мій виріс, став красою Карпатів, батьком — не братом усім вам, славою краю... І його за те одірвали од лона матері, скрутили, зв’язали, а матір за коси витягли з її хати на старцювання й поневіряння всесвітнє!
Юрко (за деревом). Душогуби! Злодіяки!
Настя. Так що ж ти думаєш, що твою дочку мине така доля? Не мине! Утопи її краще зараз!
Дівчинка. Ой тікаймо, мамочко!
Гапка. Ходім! (До Насті). За що ви мені душу розриваєте? (Пішла).
Настя (встає за нею). Я тобі душу роздираю? А хто мені душу розшарпав, в крові затопив? Хіба ж ви, лиходії, не варті одплати? О, буде вона, буде... стареча сльоза марно не гине! (Шкандибаючи і трясучи палицею, тіка).
ВИХІД VII
Юрко сам.
Юрко (виходить, зрушений тяжко). Боже! Милосердний боже! Як же ти потураєш такій кривді, такому гвалту, що чинять над людьми люде? Як же ти не вдариш громами з високого неба на тих пиявок людських, на звірів? Як же ти не спалиш їх блискавицями, як не повернеш на попіл їхні накрадені, награбовані добра? Невже й у тебе бракує праведного гніву, чи ще не долинув до твоїх пресвітлих осель стогін і плач твого люду? І я смів хоч хвилину вагатись, смів про своє щастя подумати? І я смів радуватись дитячою втіхою, глянувши на свої рідні гори, що сивіли туманом, коли в тих горах ховається, як звір, окривджений люд, коли там моя мати старчихою поневіряється, просячи Христа ради шматка хліба, благаючи ковтка водиці — закропити смажні вуста! Мамо моя, змучена нене! Присягаюсь тобі, що все щастя моє, ціле життя я зложу до послуги родини, свойому під’яремному люду, що не буду дбати про себе й хвилини й не поремствую до смерті на богом мені дадений хрест!
ВИХІД VIII
Юрко і Мартин.
Юрко (побачивши Мартина). Мартине! Дядьку! Брате мій! Хутчій до мене!
Мартин. А що там?
Юрко. Ти стрів мою матір?
Мартин. Як, хіба ти її бачив?
Юрко. Бачив, і бодай би мої очі на світ божий не дивилися, коли в йому завелись такі катування! Коли б глянув ти, дядьку, на неї, то й твої загартовані очі стуманила б сльоза: згорблена, зморщена, обірвана, старчиха, божевільна од горя!
Мартин. Каторжні лиходії, то вони загубили їй вік! І заливайчане справу програли!
Юрко. Знаю!
Мартин. Невже й тепера ти на напасників не здіймеш руки?
Юрко. Тепера я ваш! Настала пора зважити на терезах кривду людську! О, затремтять вони, всі кровопійці! Я їх витягну з-за столу, ситих і п’яних, я їх стягну з пухової перини й потягну на суд!
Мартин. Сину мій! Давно на їх треба було карпатського орла напустити... Орел єсть! Я не помилявся в твоїм серці: воно не тільки богобійне, а й дуже! Ось рука моя тобі і ціле життя!
Юрко. Спасибі, спасибі, мій дядьку! Мені треба тепер твого бувалого розуму, твоєї запомоги, мені треба товаришів — друзів.
Мартин. Як знав! Я кликнув тобі уже ястреба-білогорця: він тут зараз з соколятами. (Свистить).
Чутно одсвист.
ВИХІД IX
Ті ж і Загнибіда з товаришами.
М ар тин. Ось тобі роздратований горянський ведмідь.
Юрко. Загнибіда?!
Здороваються.
Загнибіда. Він самий! Ми б давно вже ударили, та бракувало нам довбні, тепер довбня знайшлась! Ти голова нам і серце, а ми за тебе животи положимо.
1-й опришок. І ми твої вірні слуги! Веди нас хоч у Пекло, і там чортят розполошимо!
Юрко (стиска руки і обніма). Спасибі, спасибі, мої друзі! Ви перші некрути до грізного війська, яке ужахне лиходіїв, гримне по високих Карпатах і збудить з еону глибокі долини!
Загнибіда. Та тільки пройде чутка, що Довбиш в горах, то всі юнаки коло тебе опиняться.
Опришки. Най тільки гукне!
Мартин. От тоді буде роздолля; матері його ковінька, аж моє серце здригнулося; набік з шляху — гуцул іде!
Загнибіда і опришки. Знатимуть Юркових гайдамак!
Юрко (одкинувсь). Пробач вам, боже, це слово, а воно мене образило тяжко. Гайдамака — розбійник, а я збираю військо великих помстителів во ім'я божої правди. Для того-то слухайте і зауважте моє слово: хто бажає порозкошувати на волі — не йди до мене, бо ми в убожестві житимем; хто бажає на роздоллі свою волю потішити — не приходь до мене, бо у мене буде послушенство суворе; хто квапиться, нарешті, на здобич — не приходь до мене, бо я ні сам не візьму, ні своїм людям не дозволю брати здобичі і за провину непослушника власною рукою уб’ю!
Мартин. Що ж ми чинитимем?
Юрко. Суд справедливий над всякими лиходіями, беззаконниками, бузувірами.
Загнибіда. Ну, а награбоване добро будемо зостав-ляти грабителям?
Юрко. Борони боже! Оддавати ограбованим.
Загнибіда. Гаразд! А самі що їсти будемо, пане отамане?
Юрко. Харчуватимуть своє військо і суд наші браття. Загнибіда. Хіба?
Мартин (обніма Юрка). Праведна річ! Тепера тільки скажи, і я з скелі кинуся у прорву!
Загнибіда. І моя голова в твоїй волі! Опнишки. І наші.
Мартин. Та я готовий хоч і в ченці пошитись,— бігме чернече військо! Божі помстителі! Та у мене аж душа догори лізе з гордощів!
Юрко. Перекажіть же, що хто бажає перейти під мій стяг, хай зречеться раніш людської утіхи і щастя... бо мій шлях тернистий, і вороття з нього нема... а кінець йому — смерть: або славна у бої, або ганебна на шибениці! Хай знають, що я не беззаконник, свавольця, а що я за правду зняв меча!
Мартин. Хай на тім місці, де зчинилася кривда, заснується і правда!
Всі. Хай, хай!
Мартин. Ми всі за тобою, отамане! Веди, куди знаєш! Юрко. Кляніться ж, що нігде і ні в чім не дбатимете про себе, а без ремства чинитимете мою волю!
Всі (піднявши топірці). Клянемось!
Юрко. Клянусь і я, мої друзі, що поки в цих грудях колотиться серце, поки рука оця тримає рушницю, я не дбатиму ні про які власні утіхи й скорботи, а пильнуватиму
тільки правду, що я проллю кров тільки там, де закон буде зламаний, бо закон найсвятіша річ на землі,— і присягаюсь ще перед богом, що не змалю кари ні товаришу, ні брату, ні собі навіть!
ВИХІД X
Ті ж і Настя з Тетяною.
Настя (кидається на шию Юрку). Сину мій!
Юрко (обніма). Мамо!
Всі (трясуть топірцями). Отаман наш, отаман! Хай гине ворог! Хай вік живе Довбиш!
Настя. Що? Господи! Син мій опришок?!
Тетяна. Юрку, що ти задумав?
Юрко (пада навколішки). Мамо, не проклинай мене, що я пройняв твоє серце ножем; я мусив — інакше не було змоги! (Підводиться). Я не опришок тільки, а я помститель за людські сльози і людське горе!
Настя і Тетяна припадають йому до ніг.
Всі (здіймають шапки). Слава!
Завіса
ДІЯ ЧЕТВЕРТА
КАРТИНА 1
Дике місце край берега Чорного озера: навкруги скелі, порослі хвоєю. Праворуч яскиня  з нальотом, коло неї кілька колод камінних, на яких сидять гуцули.
ВИХІД І
Опришки, Пилип, 1-й опришок (Загнибіди), 2-й. опришок (Юрка), Сич і Мартин.
Гурт (співа).
Гей, браття, гей, горяне, Злодій нас не раз спом'яне
На своїм віку: Задали страху суцізі, І грабіжнику, й харцизі, Й пану поляку!
Поки лист рясний у лісі, Ми як птахи в теплій стрісі: Дідько знайде нас!
Яри темні й гострі скелі — Наші хати і оселі, Поки літній час!
Сич. Ще до зими далеко! Нагуляємось! Мартин. Авжеж, і гуляємо, аж/ долини гудуть!
1-	й опришок. (Загнибіди, до Пилипа). Остобісів тільки отой піст: ані дівки, ані чарки горілки!
Пилип. Я не дуже-то вважаю: овва!
2-	й опришок. Гаразд, дядьку: не сто літ чоловіку жити!
Мартин. Краще одно літо політати орлом, ніж шість літ пастися бараном: тут хоч разом приспить тебе під скелею куля, а там щороку в’язатимуть тебе та стригтимуть вовну.
Сич. Ні, не поїдеш. По-мойому, так: сьогодні ти гуляєш з чаркою, завтра з гуцулкою, а позавтрьому з вірьовкою.
Мартин. Бач, чого захотів? З чаркою та з гуцулкою — панська губа!
2-й опришок (Загнибіди). Тут цього і не згадуй, бо ковтнеш таку чарку, що й подавишся!
Сич. Коли наше не в лад, то ми й назад!
2-й опришок. То він тільки так лякає, досаду згонить. Мартин. Досаду? Мало вам хіба честі, що всі вас звуть військом великого помстителя? Що всі селяне, всяке убоге та нещасне поважа вас за батьків?
Сич. О! Та вони про нас і пісні зложуть, коли гойдатимемось на шибеницях.
Мартин (не слухаючи). А те лицарське завзяття, що підносить нам дух, хіба не варт горілчаної радості? Свисне наш батько, і летимо ми, як карпатські орли, і падаємо з високостей на людського злобителя, що не вспіє й постерегти, звідкіля кара вдарила. Хіба не втішно глянути харцизі у очі та й вдарить на голову помстою?!
2-й опришок. Що й казати! Аж душа грає! Дехто. Будуть знати нашого батька по всіх світах! 2-й опришок. За святе діло і бог поможе1
Мартин. А наш отаман таки справжня довбня: де не сподіваються, там і влучить!
1-й опришок (до Пилипа). А нам яка користь? Ні гульні, ні здобичі!
Пилип (тихо). Дочекаємось другого отамана,— тоді буде роздолля!
Мартин (не звертаючи уваги). Оце оточуть військом місце, здається б, і пацюк не проскочив, а наш отаман, дивись, уже всерединь полощиться. Такого фигля їм устругне, що тільки руками розведуть! О, Юрко над велетнями велетень!
Дехто. Дай йому боже вік довгий!
Сич. Ех би при цій оказії та черкнути за здоров'я пана отамана хоч по чарці, ловко було б!
Мартин. Обійдеться і без того! Заспіваймо йому краще пісню на славу!
Усі. Давай! Давай!!
Мартин.
Ой знявсь сокіл ясний з карпатської скелі Та й впав на долини веселі.
Гурт.
Аж там усе птаство вже гине навіки, Бо скрізь завелися шуліки!
Мартин.
Ой як крикне сокіл, розправивши крила, Не згинула ще моя сила!
Гурт.
Злітайтесь з-за хмари сюди, соколята, Та визволим з пазурів брата.
Мартин.
Вжахнулись суціги від тої заплати,
По пущах давай утікати!
Гурт.
Та дарма! їх знайде наш сокіл завзятий Чи в лісі, чи в полі, чи в хаті!
Мартин (перемінюючи тон).
Ой так, буде так!
Панувати стане рак.
Гурт.
А лихого щупака
Ми турнемо із ставка.
Деякі пари починають танцювати з топірцями.
Мартин.
Ой гоп! Вже нема
В нашій річці сома!
Танець розгорається, гурт підспівує.
ВИХІД II
Ті ж і Юрко.
Танці стихли.
Юрко. Чого притихли? Пісня визнача веселість духа, а це буває тільки, поки серце чисте. Будьте ж чисті серцем, як діти, і радійте, як діти! (Відходить). От з мого серця давно вже зникла пісня, мов струна увірвалась... (Підзива Мартина), А як гуцулка Ярина?
Мартин. Визволили з тюрми.
Юрко. О? Спасибі, дядьку!
Мартин. Уже ранком мали б її вішати, вона, бач, зарізала пана за те, що хотів згвалтувати її, ну, а ми впору наскочили... Та й гарна ж, скажу тобі, як зоря на небі. Молодий Загнибідченко просто гине... нападом до неї!
Юрко. Крий боже! Завези її у бір до Степаниди, щоб не поквапивсь...
Мартин. Чого доброго, той може! Бо й красуня ж! Тільки й дорого заплатили: сімнадцять чоловік лягло!
Юрко. Сімнадцять?! Боже!
Мартин. Вартовий постеріг і випалив,— ну, не даватись же було в руки живими?
Юрко. Так сімнадцять душ за одну! О, дорого коштує людям правда... збанкрутуєш...
Мартин. Не вражай серця, синку: в січі без крові не можна.
Юрко. Годі: ти сповнив свій обов'язок, і край. Дорешти, чи десять, чи сто — тепер уже однаковісінько!
Мартин. Не рви себе.
Юрко. Там прийшли люде до мене, клич!
Мартин виходить.
Я кинувся човном у збурене море, то хай і гойда мене хвиля по чорних проваллях, аж доки не захова у безодні!
ВИХІД III
Ті ж і міщанин, селянин, Машталір та Юрко.
Юрко. Ну, що маєте, люде добрі?
Міщанин. Я втік з тюрми, прийми мене, батьку, до себе.
Юрко. А за віщо сидів у тюрмі? Кажи правду.
Міщанин. Та коней звів... піймали...
Юрко. Себто за крадіжку? Яка ж би була правда, коли б я для свого чесного діла приймав злодіяк? Я зняв стяг за правий суд. Геть з очей моїх!!
Міщанина виводять.
Міщанин. Прости, батьку!
Мартин (тихо). Ти, сину, дуже прикро: так одвадиш людей і наживеш ворогів.
Юрко. З того часу, як служу богові, я не відаю людського страху. (До селянина). Яке твоє лихо?
Селянин. До сорока літ я господарював тихо, поки не продали нас до кляштора. Тут пани єзуїти почали нагинати нас, аби ми пошились в кателиків. Ну й почали утискати нас: поле урізали, огорода одібрали, а тут ще на моє безголов’я жінка заслабла, дитинка вмерла, а вона з туги й злягла... куди я не кидався, що не робив! Остатнє добро спустив, а жінці гірше та гірше! А тут ще зборщики приступили цінувати все в хаті... Просився, молився я хоч дати спокійно жінці умерти,— не зглянулись... Витягли остатню подушку од трудної, аж головою об піл ударилась... ну й не видержав я: в голові загуло, червоні кола закрутилися в очах,— і я вбив ката. Жінка за годину дійшла, а я, попрощавшись, до тебе, батьку!
Юрко. За кров проси у бога милосердя, а кара їм вчинилась по правді, зоставайся ж служити їй, бо там у тебе не лишилось нікого.
Селянин. Спасибі, батьку! (Одходить).
Юрко. То покарані тільки слуги, раби, а пославші їх жирують. (До Мартина). Мартице, завтра до них у гості з судом!
Мартин. Гаразд, батьку!
Юрко (до машталіра). А тобі що, друже?
Машталір. Я прийшов од громади скаржитись тобі на пана Дембицького.* лютий кат, дере з живого і з мертвого, дівчат, молодиць зводить, утиска всіх, що руські...
Юрко. А чи тому, чоловіче, правда?
Машталір. Загнибідчане його знають, запевнять...
Юрко. Добре, так нехай Загнибіда і розвіда це діло, а я положу суда. Тільки горе вам, коли брешете, горе й напаснику, коли кажете правду.
Машталір. Чую, батьку! (Набік). Моя хата скраю. Юрко (до Юдка). А це хто? Знайоме обличчя...
Юдко. Здрастуй, батьку! Невже не пізнаєш мене?!
Юрко. Юдко! Син шинкаря з Радова?
Дехто. Жид, і з рушницею?! От комедія!
Юрко. Я знав твого батька, чесний був чоловік, нікого не кривдив, і тебе я любив... дванадцять літ тому назад я тобі вирізав був сопілку, а тепер...
Юдко. А тепер дивується всяк, що я ще не сивий...
Юрко. Тебе спіткало горе яке? І ти за порадою?
Юдко. Ну, а якби за цим, чи споміг би ти мені, що я жид?
Юрко. Кривда і гвалт про віру не питаються, так чого б я питався?
Юдко. Спасибі щире. Я прийшов благати тебе, щоб прийняв і мене до гурту помстителів.
Юрко. Те-бе?
Мартин. У нагірні вояки?..
Усі. Нехриста, жида?	
Юрко. З тобою скоїлось, певно, щось надзвичайне, страшенне?
Юдко. Страшенне, але не надзвичайне. На сей раз тільки лихо вдарило по таких людях, які не згинаються, а гинуть. Ти знав мою сестру?
Юрко. Якже. Манесенька, чорнявенька, гарнесенька...
Юдко. На зростанні вона погарнішала, красунею, перлиною всхідною  стала,— і ми пильнували її, як ока в лобі. Мати наша умерла, і я присягнувсь богові стати для моєї сестри другою матір’ю. О, як я любив її! Я працював як віл, щоб моїй зірці придбати... не женився навіть для того, хоч наші ремствували... але люта напасть підстерегла мене! Синок отого перевертня Груздича побачив, на лихо, мою сестру і закохався у неї... ну і почав він без мене лазити до корчми і надокучати сестрі своїм звірячим коханням.
Та терпіла, терпіла, але врешті сказала мені. Кров в моїм серці скипіла, і якби на той час попався мені панич в руки... але я переміг себе, пішов до нього і почав благати, щоб дав сирітці спокій.
Юрко. Ну і що ж?
Юдко. Через три дні я поїхав по ділу у місто, а вернувшись, не знайшов сестри. Мені сказали, що молодий Груздич вскочив з гайдуками і гвалтом узяв її до замку. Земля піді мною захиталася, вхопив ніж і стрімголов полетів до насильника... тільки його вже там не було: пекельна гадина, назнущавшись над моєю сестрою, втік в свої далекі маєтки... А сестра... Боже наш, боже! Де ж твоє око було? Змордована, непритомна, в гарячці трупом валялась на долівці. О, як мої очі не витекли тоді кривавицею? Як тоді не розірвалося на шматки моє серце?
Юрко. Бідний, бідний ти!
Мартин. Кати! Що ж сестра твоя?
Юдко. Лиха хвиля Зарети заспокоїла її муки. Чи горе, чи сором, чи дорікання других пхнули її з кручі — не знаю, але для чого лишився я жити на цьому ганебному світові, то я і не знаю. І от я прийшов до великого помсти-теля за людські сльози спитати, невже він таке пекельне злочинство без кари лишить?
Юрко. Ні, тричі ні! Знайти його, зі дна моря витягти. А ти, я не вважаю на те, що ти жид, зоставайся у мене. Але чи втратив ти надію стати знову щасливим?
Юдко. Не втратив; але це станеться тоді, коли я наступлю, на горло неситому звірю. Отож і питаю, чи приймеш мене?
Юрко (простяга руку). Зоставайся.
Дехто. Як? Жида! До нашого гурту? Образа це!
Юрко (дужче). Я приймаю тебе, Юдку, до війська помститолів, будь рівним братом.
Мартин. Ось і моя рука, іди до коша.
Юрко махнув рукою, і воі вийшли. Темніє.
Гам харчі ще нам привезли з деяких сел.
Юрко. Подякуй і прийми. Новим нашим братам одведи місце та завваж, щоб не погордували Юдкою, що жид... це деякі можуть.
Мартин. Знаю, знаю. (Пішов).
Юрко (до вартового). Дай-но мені рушницю та ляж спочинь, а моє око допильнує.
Вартовий ляга; ніч спада.
ВИХІД IV
Юрко сам.
Юрко (спочатку ходить, а потім спирається на рушницю). Щодня прибува велетнів; моє військо нагірних орлів росте і вбирається в силу. Моє ймення гримотить далеко навколо і наводить жах на гонителів бідного люду, але доброго кінця я не бачу. Тільки омочивши руки в крів, довідався я, яку вагу зняв на плечі. Ох, страшенну, тяжку... (ХЬдить і зупиняється). Чи для того ж я зважився людську кров проливати, аби насильникам нагнати холоду. Що ж, замість одних гадюк засичать другі, а всіх передавити несила, і якщо всі горяне не встануть, то кривда, побідивши, збуяє ще більше. (Задумується). А чи ж встануть-то всі горяне? Ні, за спільне діло не встануть, а нарізно за свою шкуру або за чужу кишеню... а таких би найбільше знайшлось... а хто зна? Може б, взявши гору, самі б вони уклонилися кривді... А як же визволитись з ярма і утвердити правду? Ох, і чую серцем, що щось не так мусить бути, а поради собі не дам. Що то буде? Куди веде мене сліпа доля?.. Ніч... Ніч...
ВИХІД V
Юрко і Тетяна.
Тетяна (пробирається тихо). Де тут вони? Тихо... он-он вогнище... там, певно?
Юрко (здригнув). Хто там? Хто там? Хто крадеться? Тетяна. Господи! Це, здається, його голос!
Юрко. Хто?! Одмовляй, а то вб’ю! (Хапа пістоля). Тетяна (кидається). Він! Він! Це я, Юрку.
Юрко. Боже мій. Тетяна! Справді? Яким способом тй дійшла сюди, голубко? (Обніма).
Тетяна. Серце показало дорогу: воно знайшло тебе і в тюрязі, воно знайшло тебе і між рідними скелями в пущі. Я так вимучилась... така пекельна нудьга без тебе!
Юрко (обніма). Бідна, безталанна дитина! Це я украв твоє щастя! О, для чого так сталося?
Тетяна. Я не піду звідци, тепер не кину тебе, орле мій. Юрко. Тетяно, на горе ми спізнались з тобою. Я люблю тебе тяжко, боляче, а люблю? у довгі беззоряні ночі твій вид мені марився завжди... твої очі зоріли мені, заплакані очі... я у них розваги шукав, але серце ще більше боліло
і чорна гадина коло його звивалася... не нам судилося щастя. Про моє вже й гадки розвіяно, як зимовим вітром листя пожовтіле.
Тетяна. Юрку! Що ти кажеш? Ти не любиш мене? Глянь у вічі! (Пильно). Мати божа! Ти посивів чисто... глибока зморшка між бровами лягла... очі запали... світяться якимсь непевним вогнем... ти слабий? Ти муку терпиш?
Юрко. Тяжко мені, отут вага невимовна. (На серце). Але я не слабий. Так мусить бути.
Тетяна. Тебе тут ніхто не догляда... ніхто не влада коло тебе. Сонце тебе смалить, дощі дрібні миють, терни густі чешуть... я не кину тебе, не кину, хоч очі землею засип!
Юрко. Тетяно, голубко моя, тут тобі зоставатись не можна, не слід.
Тетяна. Куди ж? Знов без тебе? Ой нудьга мене сточить, як шашіль! Я ж за тобою півсвіта сходила, і тепер би то самій поневірятись. О ні! Ні! Мені не жити без тебе. Та й не хочу я, не хочу без тебе жити. Чуєш, не хочу! Я щастя бажаю, хоч крапельку... хоч крапелиночку!
Юрко. Правда, правда... за яку вину топити у сльозах свої літа. Тільки чого ти мене полюбила? Хіба розбійник про рай сміє гадати? Хіба він може кому його дати? Не обнімай мене своїми чистими руками, у кров закаляєш!
Тетяна. Ти не розбійник,— ти заступник нам, помститель великий, я ноги тобі цілуватиму.
Юрко (не допуска її). І ти так думаєш, і мати? О спасибі, спасибі! Давно в мене не билось так радісно серце. В мене великі заміри!
Тетяна. Жаданий мій! Орле дужий карпатський!
Юрко. Тетяно, голубко моя, ходім звідци, щоб хто, бува, не подумав лихого... я одвезу тебе тут до однієї вдови, недалеко, а завтра й додому.
Тетяна. Як? Що? Я не розумію тебе... не розумію. Ти мене женеш? Одпихаєш мене?
Юрко. Ні, ні, але я тремчу за поговір, за тебе. Де мені дружитись тепер, коли таке тяжке діло на плечіх, коли по коліна бродиш у крові? Мені, либонь, дружитися з другою дружиною, що обніме за шию тоненькою ручкою і держатиме міцно, аж поки не виклює очей мені галич!
Тетяна. Ой цього не буде, не буде! Не одпихай мене, я збожеволію! Утечім далеко, далеко! Нас ніхто не знайде, я не кину тебе. Я заручилась тобі оцим перснем вірною бути і не зраджу.
Юрко. Зозуле моя, я уже мертвий, а твій вік ще перед тобою. Забудь мене, ти знайдеш своє щастя. Оддай мені перстень, щоб не в'язав тобі волі.
Тетяна (остовпіла). Ай... не дам!
Юрко (здіймає). Я його сховаю... може, колись...
Тетяна. Не одганяй мене, не одпихай... знов самій-самісінькій... я полюбовницею твоєю буду, мені досить того щастя, тільки б коло тебе бути, твої муки ділити! Я люблю тебе, над світ сонця люблю.
Юрко. Боже, одведи од мене спокусу! Я присягався тобі єдиному це серце віддати... а тут воно спечеться од муки. Голубко моя! Зозуля сердешна. Ходім! Ідем до моєї матері. Оці зорі в свідки беру,— не можу людське горе за своє щастя віддати!
Тетяна (несамовито). А! Не можеш! Одпихаєш? Я тебе ненавиджу!
Юрко. Тетяно!
Тетяна. Геть! Ненавиджу! Проклинаю! Ти зв'ялив мені серце та й вертаєш назад! Геть! Проклинаю, щоб ти сам не знав радості, щоб тебе одні муки точили, щоб ти своєю смертю не вмер!
Юрко. Тетяно, Тетяно, пошануй!.. Я не заслужив... (Закрива вид). Боже, за що така кара!
Тетяна. Ненавиджу! Твою матір вчора Груздич од попа до вежі взяв, закував, мучитиме, щоб довідатися, де ти... І тебе туди посадять, а я за попом побіжу, там і звінчаємось! Ха-ха! Ха!.. (Вибіга).
ВИХІД VI
Юрко, Юдко, Мартин і опришки.
Юрко (кинувся за нею, але, не схопивши в темряві, стріля). Гей, сюди, мої друзі! Рятуйте! Туди побігла.
Юдко (вбіга справа). Кого, батьку? Куди бігти? Я хоч у прорву.
Юрко. Туди, за скелю... вона в ліс подалася... не допусти, бога ради, до ставка... Тетяна, Тетяна тут була... біжи!
Юдко. Заспокойся, батьку! Знайдемо, не допустимо!
Мартин (підходить хутко). Що сталося тут? Яка тривога? Гей, на ноги всі, до зброї!!
Юрко (хапа його за руку). Мартине, друже мій! Вони
вхопили матір, мою безталанну матір і поволокли до льохів... Вона там тепер прикута на ланцюзі, мов собака. Залізо їй їсть настраждені кості... о, земля повинна розпастись і провалитись до самого пекла, бо не витерпить такого злочинства!
Мартин. Зараз рушати!
Юрко. Зараз! Зараз! Кожна хвилина — зайва мука! Гей, до зброї, брати мої, друзі мої вірні! Хто за мною визволять мою матір?
Опришки. Всі! Всі, батьку!
Юрко. До зброї ж, на коні! Опришки. Голови положимо!
Завіса
КАРТИНА 2
Середина розкішної зали в грапськім палаці. По боках столи з дорогою посудою; на хорах музика.
ВИХІД І
Груздич, Мандатор, пані Радивилович і гості. За столами сидять і п'ють.
Пані (за одним столом). За здоров’я господаря! Пані (за другим столом). Хай йому вік довгий! Пані Радивилович. За нашого зборонця! Всі. Віват! Слава! (П'ють).
Грап. Спасибі вам, мої пишні гості, за шану і довір’я: тут ви безпешні!
Мандатор (п'яний). Як маме кохам... тут як у тата за пазухою... тепло, спокійно, страви досить... тего... тего... вина досить... тего... тего. П’єнкних квят... ой, ой! Цалує ренчкі... тут нам гайдамака... тего... тего... тпху, і квіта!
Груздич. Правда. Мій замок витримає і напад цілого війська. Вина!
Наливають.
П’ю за чарівниць, за наших богинь!
Всі. Віват! Віват!
Пані Радивилович. А що ж пан не зробить нам
втіхи — показати у клітці того харциза Юрка, а обіцявсь пан.
Груздич. Незабаром, моя пані кохана, тільки не злякайсь, пані: у його, кажуть, такі очі, що ні одна кобіта не витрима.
Пані Радивилович. Ого, цікаво швидше побачити того горянського ведмедя, що всіх вас так наполохав.
Груздич. Ми завтра в шори візьмемо розбишаку. Гість. Заструнчимо, як вовка!
Панна. Ах, як цікаво!
Мандатор. Та я його тримав вже в моїх ренках... тего... тего... Здибав його верхи та як сіпну з... тего... тего... за паса, то він, як груша, об землю... дає слово... і ну плакати. Шкода мне стало тего гультяя, і я его пустіл.
Гість. Ого!
Пані Радивилович. Щось неймовірне.
Груздич. Бреши, вацпане, та не перебрехуй: якби його здибав, то, певне, тобі до салону трудно було б вступити.
Всі. Ха-ха-ха! Правда!
Мандатор. Ясноосвєцьоний пан жартує. Я тего лайдака... тільки б до рук упав, тераз вже тего... не випущу.
Груздич. Я вацпану зроблю утіху: поїдеш на чолі облави, яку завтра маю спровадити в чорногорські бори.
Мандатор. Для чего то?.. Я не знамся на вояцькій справі, я лепій, ясновельможний, допильную панський палац.
Груздич. Кажу, поїдеш; Юрко все пошукує тебе, щоб почоломкатись, а ти його зловиш!
Мандатор. Ох! (Пустив кубок). Милосердя, ясноосвєцьоний! Я згіну! Він живого мене... тего... тего... пшепадне, як маме кохам... згіне... жона, дзеті... тего... тего...
Сміх.
Пані Радивилович. Заспокойте його, пане, адже перелякали на смерть.
Груздич. Та він же хоробрий, як діябел.
Мандатор. Не, не, ясноосвєцьоний... я не хоробрий, брунь боже... я зараз... тего... тего... пшепрашам... Всі. Ха-ха-ха-ха!
Груздич. Ну, годі! (Підносить кубка). За хороброго лицаря!
Усі. За побратання його з Юрком!
Мандатор. Ой, на бога, панове!
1-	а панна. А як того гайдамаку зловлять, то що робитимуть з ним?
Кавалер. Зараз його привезуть у залізній клітці, далі, моя крулево кохана, йому одрубають і ручки, і ніжки.
2-	а панна. І він житиме?
Кавалер. Як одрубають ручки і ніжки, то він житиме, а як одсічуть вже голівку, то тоді вже помре...
2-а панна. Ух, страшно!
Груздич. Панове, що за розмова? Ви настрашили наших пишних красунь, і ясні зірочки поза тем рялись. Гей, до лиха всі смутки. Хай по халупках і стогнуть, і плачуть, мене те не зляка; в моїм палаці роздягатиметься пісня і дзвінкий сміх. Кохаймося, друзі!
Всі. Віват! Кохаймося!
Кавалер. Пісні! Пісні!
Грузди ч (до Радивилович). Царице наша! Знеси наші душі до райських садків.
Пані Радивилович. Спочатку хай пан заспіва.
Грузди ч. Я співати? Не можу... У мене тільки одна пісня: кохаю, кохаю...
Пані Радивилович. Коротка...
Груздич. Але чула.
Пані Радивилович. Так ось моя одповідь. (Співа).
Всі. Браво, браво! Віват, наш соловейко.
Грузди ч. В ногах твоїх лежу, царице кохана! Мандатор. І я можу!
Кавалер. Що? Лежати?
Мандатор. Ні, співати.
Кавалер. Панове! Вацпан хоче співати!
Всі. Слухаємо, слухаємо!
Мандатор співа.
Всі. Ха-ха-ха-ха! Браво! Віват!
ВИХІД II
Ті ж і Гнат.
Груздич (до Гната). А що, мій вірний слуго, які новини? Розпитував відьму стару?
Гнат. Розпитував, ясний пане, затялася, мовчить. Груздич. Заклята! А ти обіцяв їй од мене нагороду?
Гнат. Авжеж, ясний грабя.
Груздич. Ну і нічого?
Гнат. Аніже! Я навіть, ясний грабя, трохи постращав її, і то не бере!
Груздич. .Уперта сатаниха! Ну, в мене заговорить.
Гнат. Я, ясний грабя, тільки водою спробував помалу...
Мандатор. А, проше пана, для чего не вогнем або котами? Досконалі речі для без’язиких.
Груздич. Диби і кобила ще кращі.
Мандатор. Ясноосвєцьоний грабя ма рацію, ма рацію, бо кобила то ой... делікатна матерія
Пані Радивилович. Про кого то річ?
Груздич. Про матір того розбишаки Юрка.
П ані Радивилович. А, от цікаво побачити. Дехто. То пан уже злапав вовчицю? Досконале! Груздич. Привести її зараз сюди!
Гнат. Слухаю, ясний пане. Тут ще двох гуцулок зловив жид.
Груздич. Чи не?.. (Тихо). І досі не можу забути тієї постаті... (Вголос). Чи не ту Тетяну?
Гнат. Ні, але й ці гарні.
Дехто. А покажи-но нам, пане, здобич! Потішимось.
Груздич. І овшем: ввести їх зараз.
ВИХІД III
Ті ж і гуцулки.
Груздич. Доправди хороші!
Дехто. Красуні! Пишні, нагірні квітки.
Мандатор. (підходить п'яний). Ой, ой, які! У-ух! тего... тего... вина їм! (Наливає). Пийте, мої коханюсі!
1-а гуцулка. Пий сам, коли ще с куди лити.
Мандатор. Ай, ай! Моя горгопочко! (Хоче поцілувати).
1-а гуцулка. Далі. (Одпиха).
Той точиться.
Груздич. А що? Ухопив меду?
Спільний сміх.
Мандатор. То тільки жарти, панове, кобіта... тего... тего... ой, ой, ой! Тільки обніме і гине... як маме кохам... тего... О, гляньте, зараз стисну.
1-	а гуцулка. Пріч! Не руш! Бо як я стисну...
Мандатор (підходить). Но... но... тего... тего...
Гуцулка пха, Мандатор пада.
Усі. Браво, браво! За кобіт!
Пані Радивилович. Заспівайте нам краще вашої пісні.
Всі. Пісень! Музик!
2-	а гуцулка. Гуцулки не співають в неволі.
1-а гуцулка. І не тішать своїх напасників.
Пані Радивилович (протяги руку). Ось моя рука вам, кохані! Такою гордою і мусить бути жонота: це нам, мої сестри, зразок! Я прошу пана дати їм волю, а ви, панни, мою просьбу піддержте!
Всі панни. Просимо, просимо!
Груздич. З таких коральових вуст слова не просьба, а наказ, якому я мушу коритись. Провести їх до гір. Ви вільні! Так, мазурка! Гей, музика! (До Радивилович). А крулева позволить? (Дав руку).
Починається мазурка.
Пані Садовська. Але на спомин, на прощання проспіваєш нам яку пісню?
Всі. Зробіть ласку!
1-а гуцулка. З ласки, то інакше. (Співа).
Дехто. А шкода, що не танцювали.
Мандатор. Ах, і мені... тего... тего... мазура б...
Кавалер. Та і панни цокнули б!..
Всі. Пишно! Чудесно!
Мазурка. Гуцулок виводять.
Гнат (по скінченню). Привів, ясний грабя, матір Юркову.
Груздич. A-а! Хай увійде!
ВИХІД IV
Ті ж і Настя.
Настя (увіходить в кайданах і путах, бліда, замучена, ледве на ногах держиться, гостро всіх обдивляється). Чого звав єси мене, кате?
Грузди ч. Ти в моїх руках і зважуєшся мені так одмовляти? Адже я властен і обдарити тебе, і замордувати на смерть.
Настя. Властен, поки попущено тобі, але муками мене не вжахнеш, а смерті ніхто не втече!
Груздич. Плетеш дурниці! Єсть способи, які й відьму закляту примусять співати... Але я хочу з тобою ладом дійти, щоб і тобі, і твоїй дитині добро вчинити... Скажи, де твій син?
Настя. Там, де стогін стоїть і просять рятунку.
Груздич. Ого, дуже згорда! Я питаю, де твого сина притон.
Настя. Не знаю; але хоча б і знала, то невже ти думаєш, що матір-гуцулка може видати свого сокола-сина?
Грузди ч. Ти ж його жалкуєш? Бо й звір звіра не їсть.
Настя. Я його вигодовала оцими грудима, що од голоду зсохли, я його вигляділа оцими очима, які осліпли од сліз, я його вигріла оцим серцем, яке скаменіло од горя, так як же б я свого життя не жаліла б.
Груздич. Ну, так поможи йому, і тобі дорого заплатять.
Настя. За які ж вчинки купуєте матір?
Груздич. Бачиш... коли твій син... коли ти його умовиш, щоб він сам оддався до кари, то над ним зглянуться. Я сам прохатиму... і його замість всяких тортур, може, тільки посадять на палю...
Настя. Велика ласка, добродію, дякує матір тебе щиро. Тільки син мій не здригнеться жодної кари, бо він знав, який хрест за людські сльози здіймав, і не кине його ні перед жодним страхом, ні перед жодною знадою...
Дехто. Ого, заклята!
Груздич. Помиляєшся, стара: не _за людські сльози сокиру зняв, а на людські сльози, бо скільки уже вдів і сиріт через його душогубства плачуться і ждуть од-плати...
Настя (виступа вперед). Син мій не душогуб, він суддя від бога і помститель великий. Ти душогуб, бо через твою неправду почала людська кров литись, бо через твою неситу утробу знялося здирство кругом і грабіж, бо через твою ненатлість завелись такі пекельні гадини, як цей Гнат, що знущаються над чесними сім'ями і з старця здирають остатню сорочку.
Груздич. Мовчи, відьмо, уб’ю!..
Пані Радивилович. На бога, пане!
Настя. Знайте, що уже сокира і коло вашого коріння лежить і непохибний суд літа над вашими головами ганебними, ви тут п’єте і жируєте, розбещені душі, ви тут смієтесь на розкошах над людським лихом, а горе те, як море, росте, і його хвилі несподівано ринуть у вікна і затоплять п’яний ваш регіт.
Дехто. Вона божевільна!
Панни. Ай! Страшно її!
Груздич. Так ти іще похваляєшся, сатанихо! Взять її на пекельні муки! Не пожалій рук, Гнате!
Гнат. Ходім! Дізнаєш, яка я гадина.
Настя (трясучи валізами). Ведіть мене, іроди! Знущайтесь над старчихою, тягніть з мене жили, катуйте на смерть; але жодного слова, крім прокльона, з уст моїх не вирвете!
Гнат. Іди, поговориш! (Штовха).
Панни. Ай, на бога!
Настя. Прокляття на вас, запроданці, братогубці пекельні! Бодай ви у людських сльозах топилися і не тонули, бодай ви у братській крові горіли і не згорали довіку!
Гнат кулаком випихає її і виходить сам.
ВИХІД V
Ті ж без Гната і Насті.
Пані Радивилович. Не руште її!
Другі пани. Через неї нещастя впаде!
Дехто з панів. Пророкує лихо... може, зна?
Груздич. То пусті відьомські погрози. Мій замок обороня добра залога, надокола стоять улани, і миша не пробіжить без паспорту. 
Пані Радивилович. Але стара та зробила страшенне враження... Не муч її, пане...
Другі пані. Хай її краще пустять...
Груздич. Ні, до життя: вона признається, де її виплодок, коли затріщать старі кості...
Пані. Ай пане, на бога!
Кавалер і дехто. Такого д’явола страшно.
Мандатор. Ой... тего... тего... окропне, страшно...
Груздич. То пустіте... Але чого справді мої гості засмутились? Головою одповідаю за їхню безпечність!.. Годі смутку! Кохаймося! Вина! Мазура ще!..
Починається мазур. Груздич соло танцює і другі пари.
Піддай палу!!
Чути за дверима гомін, всі зразу як укопані.
Дехто. Ой що там?
Другі. Може, Юрко?
Груздич. А я сам прошу його в гості до себе.
ВИХІД VI
Ті ж і Юрко, Мартин, Сич і опришки.
Юрко (увіходить з товаришами, узброєні всі). Спасибі, я тут!
Всі. Ай, погибель!
Юрко. Не лякайтесь! Помститель великий тільки винуватців кличе на суд, а безвинні суть під його обороною: ідіть собі вільно, ніхто вас і пальцем не рушитьі (До опришків). Пропустіть їх, пріч Груздича, Мандатора і Гната.
Гості перелякані виходять.
Груздич. Люде! Я... гей... хто там?
Юрко. Не турбуйсь, пане, всі твої вірні слуги перев'язані, як барани, а замість ваших улан, ми уланами
Мартин. Розмовляти, як бачиш, можемо вільно!
Груздич. Пропав! (Трясеться).
Юрко. Я прийшов у тебе за твої вчинки рахунку спитати...
Груздич. Я з тобою рахуватись не стану... питайся у собі рівних: Мандатора, Гната...
Юрко. Знайти їх. (Дехто кинувся). Де моя матір? Груздич. Матір твою Гнат привів, там у льохах. Юрко. Мартине, лети бурею, переверни догори увесь замок. Каменя на камені на лиши, а знайди мою настраждену матір.
Мартин. Не бійся, сину! Обдивлюсь і мишині нори! За мною!
Юрко. Ти знав через мене, що Мандатор тобі землю прирізав, як же ти зваживсь таку неправду чинити?
Груздич. Тобі грабувати хочеться, бери все моє добро... он там гроші в шкатулі,— а за голову мою поплатишся дорого...
Юрко. За таку мізерію! (До Сича). Візьми, Сиче там гроші, вони награбовані, їх треба і повернути!
Сич з деким іде.
ВИХІД VII
Ті ж і Мандатор, чотири опришки несуть Мандатора.
Опришки. У, важкий, кабанюка.
Юрко. Що, він мертвий?
Опришки. Ні, то він прикидається! Отеє він в ногах плазував і давав одкупного, щоб одпустили.
Юрко. Поставте його.
Чотири опришки становлять його.
Ну, держись!
Мандатор (глянувши на Юрка). Ай! (Зомлів).
Юрко. Підійміть і прочумайте тхора.
Мандатор (як облили його водою). Ух! Злітуйся, милостивий пане!
Юрко. А, злітуйся?! А чи ти ж зглянувся, вороже пекельний мій, коли безправно в'язав мене, а матір безправно ввергав у тюрму.
Мандатор. Літосці, пане, літосці! Не я винен тому, а шельма Гнат! тего, тего... лайдак, гундсворт... тего, тего... наклямал  далібуг, же так... тего... на
рани пана Єзуса... я, вельможний пане... тего... що ж я — робак мізерний.
Юрко. Гадина ти!
Мандатор. Так, гадина! Тего... не бенде!..  Вибач! (Плазує).
Юрко. Не валяйся в ногах, ти ж людина.
Мандатор. Літосці, пане, літосці! Я не людина тего, тего... як бога кохам, я казав ясному пану, же та земля... же напружно  на таких славетних oppressions  та ясновельможного пана і пориваться тего... тего, бо вельможний пан такі хоробрі, такі розумні, такі шановні... великий помститель!
Юрко. Мовчи! Не ляпай своїм брехливим лизнем! Де моя матір?
Мандатор (трясеться і присіда). Ах, злітуйся! О пане муй наймиліший! Я ж ту ніц не винен... тего, тего... я — homo parvus! То, ясний грабя тего, а я булем за панську матку, domine... нех мнє пан буг скарже!
Юрко. О, іроди, запроданці, сатани! Один на одного зверта... а Мартин не йде, матері нема... (Скаженіє). Де, пси, моя матір?
Мандатор. Я...сно...освєцьоний пане! Твоя... матка... там... я просілем... тего... тего...
Юрко. А! За кожний її волос ціни не складете!
Мандатор. Ой гине! Дзецкі ма... л... жо... жо... жо... на міла... тего... тего...
Юрко. Рятуй мене, боже!
ВИХІД VIII
Ті ж і Сич (ввіходить і ставить шкатулку).
1-й опришок. Суди, отамане, Сича; він вийняв з шкатулки одну пачку і заховав за пазуху: я власними очима бачив...
Юрко (задихаючись). Кара божа! І мій вірний брат поквапився? 
Сич (затрусивсь). Змилуйся, батьку! Гріх оплів... Юрко. Тяжко! Тяжко! Одвертаєшся од нас, боже! (До Сича). J1& гроші?
Сич. Ось!
Юрко. Полічи їх.
1-й опришок (взявши). П’ятнадцять гульденів.
Юрко. Така дурниця! У тебе стільки горя, Сиче, і ти мусиш ганебно умерти за покидьку! Ти роздавив мені душу, мені так шкода тебе: я не можу помогти. Я присягався перед небом святим... ви клялись, що за це кожному смерть...
Сич (падає на коліна). Змилуйся!
Дехто (несміло). Батьку, отамане!
Юрко (ламаючи руки). Я не можу... присяги зламати... правду нарушити... Бог свідок, не можу... о, якби я міг, я б з радістю... щиро простив би... Але це святе діло, страшний обов’язок, молись!
Сич. Змилуйся!
Юрко. Бог милосердний. (Одступа і стріля).
Сич падає мертвим.
ВИХІД IX
Ті ж і Мартин, Гнат і опришки. Опришки вносять труп Насті і кладуть до ніг Юрка.
Юрко. Мати! Мертва?
Мартин. Спізнились: оцей диявол закатував на смерть.
Юрко (ламаючи руки, обводить всіх божевільним поглядом). На смерть мою єдину пораду? Мою єдину любов! (Припада до трупа). Мамо, страднице свята! Через мене, через твого єдиного сина, прийняла муку! Я пробив твоє серце ножем, а кати дорізали... і я не зміг вирятувать: боже, за що єси так тяжко мене скарав?
Мартин. Не вбивайся, сину, горем неньки не вернеш.
Юрко (схоплюється). Не верну! Але що ж катам цим вчинити, яку кару придумати. Сили пекельні, навчіть! Покликаю вас на суд правий і скорий, оправдовуйтесь.
Груздич. Милосердя!..
Мандатор падає у ноги.
Гнат (зомлів). Бо, бо... ох... (Упав).
Юрко. Ні, я не можу бути їм суддею, моє серце опалилося злобою, окипілося помстою. Воно повинно б битися в моїх грудях рівно для всіх, судіть ви їх, мої друзі.
Мартин. За смерть іродам — смерть!
Юрко. Амінь! (Припада з риданням до трупа матері). Мамо, нене моя! Яка безталанна твоя дитина!
Завіса спада
ДІЯ П’ЯТА
Декорація 3-ї дії.
ВИХІД І
Мартин і Юрко виходять по стежці.
Мартин. Я тобі кажу, сину, що Загнибіда і його ватага непевні: все щось шепочуться, нишпорять осторонь.
Юрко. Невже сподіватись можна й на зраду? О Мартине, батьку! Буря вирива з моїх крил перо за пером, і чує моє серце, що я, обсмиканий, упаду незабаром у прорву глибоку.
Мартин. Чого ти приймаєш так до серця? В сім’ї не без потвори: суху гілку й одтинають на те, щоб не посохли другі.
Юрко. Коли я в сім’ї братів-помстителів не зміг запровадити правди, то що ж марити про широкий світ?
Мартин. Сину мій, ти в собі зневіряєшся. Але ж через тебе землю заливайчанам повернуто.
Юрко. А скільки душ за це на тім світі!
Мартин. То божа воля.
Юрко. І моя недоля. З того часу, як матір од лиходія ганебно умерла, я чую, що господь одступився од мене, серце здавила нудьга якась, туга безнадійна упала. В моїм життю нещастя посідали мене несподівано, і я пречуваю, що сьогодні зі мною скоїться щось страшне...
Мартин. Не охлявай душею, мій сину! Не давай
журбі точить серця: той, що зібрався на круту гору зійти, мусить бути дужчим і одважніщим за всіх.
Юрко. Я справді ослаб, мов надірвалася сила, за вітром іду.
Мартин. А ти стрепенись.
ВИХІД II
Ті ж і Юдко.
Юдко (входить хутко). Здоров, батьку!
Юрко. Юдко, ти? Насилу-силу... Що ж? Кажи одразу!
Юдко. Тетяна, батьку, жива.
Юрко. Жива? Господи, милость твоя без кінця. Як же вона? Де тепер?
Юдко. Здається, нічого собі: спочатку вона несамовито реготалась, а далі отишилась, і я її до Степаниди спровадив.
Юрко. Спасибі щире! Хоч на хвилинку легше. Іди ж до гурту, одпочинь.
Юдко. Та я отут за каменем лежу, а то загнибідчане не дадуть і шматка хліба з’їсти.
Юрко. О, вони здатні на те!
Мартин. Загнибідчан приборкай, бо через них справді плаче й дитина, і старець.
Юрко. Чому ти мені, Мартине, раніш цього не казав? Хіба ж можна потурати такій напасті?
Мартин. Тривожити не хотів, але бачу, що їхні гвалти і непутства буяють щодня.
Юдко. Страшні лиходійства чинять.
Юрко. І таке безправ’я звило гніздо під моєю рукою? О сліпий нікчема!
ВИХІД III
Ті ж і Загнибіда, а далі й опришки.
Юрко. Гей, Загнибіда! (Маха). Твої хлопці рвуть наші установи, плюють на наш заповіт і харцизують скрізь.
Загнибіда. Тобі набрехано: молодим юнакам погуляти, потішити свою волю хочеться, то, може, коли й пожартували трохи.
Мартин. То твоя губа, може, до брехні звикла,
а я правду сказав і в вічі скажу, що ви невірні товариші...
Загнибіда. Старий, сивизна не завжди може оборонити.
Мартин. Не лякай: не сьогоднішні! Хіба вже не хотіли ви кинути нас?
Загнибіда. Так що ж? Ми вільні гуцули і вуздечки в зубах не любимо.
Юрко. А заприсягались як?
Дехто. Обридло вже потурати чернечим примхам. Мартин. Тим-то твої і ображають щодня своїх? Загнибіда. Кого, Юдку? Велике діло — жид? Дехто. Пархів наприймали!
Юрко. Як? Хіба жид не може бути чесним?
Мартин. Та чи ж вони одного жида чіпають? Грабують вони ще й у ріднім краю.
Юрко. Пробі! Земля піді мною хитається!
Загнибіда. Та що ти слухаєш брехень!
Мартин. Брехень? А що твій син учинив гуцулці Ярині?
Юрко. І він знову насміливсь, коли ми переховали її у Степаниди?
Мартин. Еге ж, нещасна збулась ножем одного напасника та вскочила в руки другого.
Юрко. A-а! За плечима в мене кояться такі вчинки, що реготом кричать аж до пекла, а я нічого не знаю! І ніхто не оборонив Ярини од злодіяки?
Загнибіда. Син мій не злодіяка. Коли хлопець у дівчину закохався і хоче її мати, тут ще нема наруги.
Юрко. Насильно у полюбовниці взяти то нічого? Загнибіда. Авжеж.
Юрко. Ти захистиш її зараз, ти повинен це зробити. Загнибіда. Не можу.
Юрко. Як? Гей, сюди, друзі!
Надходять опришки.
ВИХІД IV
Ті ж і Юдко, опришки и загнибідчане.
Мартин. Заспокойся, сину, вона вже більше не терпітиме муки. Коли його Пилип викрав у Степаниди Ярину, так нещасна при переїзді через Черемош вислизнула з сідла і сховалась під хвилями... навіки!
Юрко. Прокляття .на мою голову! Така кривда не Має заплати?!
Загнибіда. Я уже нам'яв своєму синові чуба.
Юрко. Ха-ха-ха! Це насмішка над людською сльозою, а не кара!
Загнибіда. А ти б хотів мого сина смертю скарати? Юрко. Він годен її, він пекельний злочинець!
Опришки (Юркова сторона). Смерті, смерті він годен!
Загнибіда (виймає меча). Через мій труп хіба переступите!
Опришки (загнибідчане). Ми за тебе, батьку, кістками ляжемо!
Загнибіда. Я клявся Юркові вірним бути до смерті, але він образив мене на смерть, і я ламаю з ним спілку, як меча цього! (Лама).
Опришки (загнибідчане). Вороги вони! Ми за тобою!
Мартин, Юдко і опришки (Юркові). Зрадники! Смерть їм, псам! (Кидаються до бійки).
Юрко (між них). Стійте! Не пролийте за мене крові, я не варт того, коли за пазухою зогрів і вивів на рідний край таких гадюк! Я з гордощів мислив, що матиму силу заснувати велику, чесну сім’ю, яка боронитиме нещасних од напасників, я думав, що з своїми орлятами я вижену кривду із гір і піддержу закона, я гадав, що визволю всіх своїх з-під неволі, а сталося... О! Нащо я на світ народився? Ви ограбували мене! Годі ж! Я скидаю з себе отаманування!
Всі (крім загнибідчан). Не кидай нас, батьку! Смерть зрадникам!
Загнибіда. Я з своїми хлопцями вас лишаю!
Мартин і опришки. Зглянься, батьку, над нами! Ми ж не винні! Будь нам отаманом!
Юрко. Не просіть, друзі: я не здатен уже послужити вам. Коли звірю зруйнують кубло, то він знов вигребе, а коли опаскудять, то він його кине. Ви оберіть собі Мартина.
Мартин і опришки. Тебе, тебе, батьку!
Загнибіда. Гайда, хлопці! Рушаймо!
Юрко (до загнибідчан). Одного молю вас, мої колишні друзі, не грабуйте хоч своїх братів. Невже свої діти почнуть шарпати своїй матері серце!?
Загнибіда. Остогидли нам твої накази! Рушаймо!
Опришки (загнибідчане). Якраз послухаєм! Годі чернечити! Тепер-то й потішимо свою волю! (Хутко виходять з веселою піснею).
Мартин з опришками іде в глибину.
ВИХІД V
Юрко сам.
Юрко (після того, як стиха оддалі пісня). Боже! Покликаю небо у свідки,— я не хотів розплоджувати таких гаспидів, присягаюсь тобі — це не моє діло, а диявольське! Це само пекло наслало мені на сміх, гордячому дурневі, своїх виплодків з сатанинського кодла. Горе, горе!.. І як така божевільна гадка могла зайти в голову? Щоб слово одно переродить чоловіка здолало? Розбещені, згодовані на розбоях та на гвалтах, чи ж могли вони стати чесними зборонниками бездольців? Ніколи в світі! А я... ох тяжко! Нема вже в мене перед очима дороги, заступила світ хмара, мов та темна ніч...
Юдко (підходить тихо, за ним Мартин). Батьку, не жалкуй за ними, проклятими. Через них, я довідався, ти і над паном Дембицьким несправедливу кару вчинив: вони оббрехали його...
Юрко (здригнувсь, як ранений). Ой згляньсь! Ти мене під саме серце ударив! То я сам злочинцем, душогубом став? О-о!! (Лама руки).
Мартин. Ти, сину, не винен, коли тебе одурено: а вони справді поставили підкупних свідків, от Марина з того села.
Марина. Правда, Дембицький добрий і чесний пан, милостивцем був на околицю і прийняв смерть марно...
Юрко (несамовито). Душогуб! Душогуб!
Мартин. Заспокойся, сину!
Юрко (махнув рукою, щоб його лишили самого). Так такий я справедливий суддя, помститель великий? Такий я вірний сторож до божої правди? Звіривсь на серце, що воно не одурить, та й чиню злочинства сва-вольні! Ха-ха-ха! Окрадений блазень, осміяний месник! Розбишака, душогуб! (Лама руки). Ох, як гне мене, знесиленого, до сирої землі. Надто уже муки! Пора спокутувати свій гріх, пора свою власну кривду скарати: хай на самовольці помститься право людське! І я, мізерний, занісся гадками, що піднімаю по божій волі на кривду меча! А той меч упав на безневинних і на мою голову! О, тяжка твоя правиця, мій боже, але праведна! Іду сам до твого суда: зваж на важниці своїй мою щирість і мою буйну волю і пробач мені те, що твоє милосердя пробачить здолає!.. (Кілька хвилин стоїть мовчки, мов на молитві, а далі спокійним голосом). Пора. Гей, товариші мої й друзі!
Опришки сходяться.
ВИХІД VI
Юрко. Брати мої кохані! Вислухайте спокійно останню мою волю, не просіть і не коріть мене, бо ніяка сила не злама вже мого рішенця: я мертвий для вас і більше вже не побачу вас, мої друзі. Молю милосердного бога, щоб одвів вас од тієї дороги, по якій я іду...
Усі. Бога ради! Що ти, батьку, задумав?!
Юрко. Я чиню так, як велить мені моя совість! Коли я покликав вас під свій стяг, то вірив, що господь мені приручив закон його святий утвердити і що мій розум і серце не одурять мене у суді, а вийшло, що я сам зробив більше кривди, ніж її було попущено. Я присягався вам, що за краплю марно пролитої крові судитиму кожному смерть і що не зменчу кари ні братові, ні другу, ні собі, то й мушу присяги додержати!
Всі. Ти не винний: гріх на зводчиках!
Мартин. Ти мав чесні заміри — добро і правду оселити на нашій землі...
Юрко. Ох, коли я опинився по коліна в крові, довідалось моє серце, що гвалтом правди не розведеш!
Мартин. Що ж нам робити, сину?
Юрко. Учітеся, єднайтеся і молітеся, брати мої, разом. Коли у вас стане єдине тіло і єдиний дух, тоді тільки й виросте сила...
Мартин і Юдко. Не кидай нас, батьку, не кидай нас, пораднику!
Усі. Зглянься над нами!
Юрко. Не можу, друзі мої, присяги зламати!
Мартин. І ми ж дали один одному слово, що коли хто з нас впаде в руки ворога, то другий, хоч кулею, а мусить визволити його од катування; я своє слово додержу. (Вийма пістоля).
Юрко. Не попусти мене, батьку, з тяжким гріхом, непоквитованим на землі, перед небесного суддю стати.
Мартин (опуска руку). Все загинуло!
Юрко (кланяється до землі). Простіть мене, простіть, простіть!
Мартин, Юдко, Марина і опришки обнімають Юрка, чути ридання: «Сину, батьку, пораднику наш!», «На кого ж нас кидаєш?». Тетяна оддалі наближається непритомна, в чуднім убранні.
Мартин. І такий чоловік гине за те, що мав чисте та щире серце і дитячу віру в добро!
ВИХІД VII
Ті ж і Тетяна.
Юрко. Пора. Іду.
Тетяна (кинувшись хутко). Стій!
Юрко. Тетяна! (Дає знак, щоб обступились далі).
Тетяна. Я. (Придивляється гостро). Ти? Ти? (Сатаніючи). Ха-ха-ха-ха! Помститель великий! Ха-ха-ха-ха! Заступник за людське горе сам злочинець, сам його посіяв стільки, що пройти не можна: і волосся рвеш, і ноги б’Бш, і шарпаєш серце... (Голосно). Стій! Я тебе судитиму!!
Мартин і Юдко зближаються.
Мартин. Це гнів божий!
Тетяна. Люде, гей, візьміть його: він злочинець. Він ограбив, замордував бідну Тетяну; вона оддала змалку йому все своє серце цілком: тільки й жила ним, а він одіпхнув її, як вона в ногах не валялась... Одіпхнув... Одіпхнув...
Юрко. Боже, просвіти її розум!
Мартин. Заспокойся, дочко! Ходім! (Тихо обводить).
Тетяна (виривається, до Юрка). Ти перстень одняв у мене. Один тільки перстень і був у мене... я за його продала ціле життя своє, увесь вік мій, а ти й того одняв? Де перстень мій? Верни! (Наступа).
Юрко. Він на дні Черемоша.
Тетяна (несамовито). А-а! Нема! Зовсім пограбував? Так пропадай же і ти! (Вихоплює з-за пояса в Юрка пістоль і стреля в нього).
Юрко (похитнувсь і схопивсь за груди). Мітко... Маху не дала!
Мартин (хапані піддержує Юрка на руках). Боже, його ранено!
Усі (до Тетяни). Смерть їй!
Юрко. Не руште! Це велика божа милость... Він бачив моє серце, зглянувся і визволив мене од голодної смерті... від дорогої руки і смерть миліща!.. О-ох, не плач, Мартине, ти ж сам мені хотів таку ласку вчинити... а тут милосердний послав...
Тетяна стоїть остовпіла, божевільна.
(Витягаючись, смертельно). Іду на суд твій, милосердний боже. О-ох! (Умира).
Тетяна. Ой! (Кидається витирати волоссям кров на персах у Юрка).
Всі без шапок падають на коліна. Картина.
Завіса
