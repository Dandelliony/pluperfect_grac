Циганка Аза
Драма з малоруського і циганського народного життя в 3 діях з хорами, піснями і танцями
(На мотав повісті Нрашевсъкого „Chata za wsiq“ )
---
ДІЯ ПЕРША
Майдан у селі. Справа виступом шинок з ганком і рундучком, зліва дві хати; далі левади, верби. На задній завісі вид нагір'я, вкритого лісом; на однім боці — вітряки; під горою видко циганські шатра.
ВИХІД І
Лопух і Глейтюк
В корчмі співають впродовж цієї сцени; часом перерива спів і знов луна пісня № 1. Вдалі на майдані дівчата грають в воротаря, перед веде Галя.
Глейтюк (затягуючись люлькою). А славна, куме, у тебе дочка; струнка, як тополя, а гнучка, як лозина... усіх дівчат на селі закриє.
Лопух. Хвалити бога, моторна дівчина і роботяща... як той казав: «Не встид похвалити, хоч і своя!»
Глейтюк. Еге! І в кого вона вдалась? Білява та ясноока... адже ти, куме, нівроку, як чобіт насмальцьований! Хо-хо-хо!!
Лопух. Не нагадуйте! (Махнув рукою і почухавсь). Вона в матір пішла: і та, покійничка, царство їй небесне, була синьоока, а коси русі аж до п’ят спадали... Ох, ох, ох! Не дожила, голубонька, доньки своєї на рушнику побачити.
Глейтюк. Так, так... кожному, значить, що призначено... потому приділ! Умира, кажуть, не старий, а часовий... Приділ, стало буть, тобі такий положено, ну, і умирай, хоч-не-хоч, а вмирай! А скільки твоїй Галі літ?
Лопух. Либонь, оце сімнадцять буде.
Глейтюк (затягується і спльовує). Слухай, куме! Знаєш, що мені прийшло в голову: у тебе дочка, а в мене син... чи не були б ми сватами?
Лопух. Ви жартуєте, чи як?
Глейтюк. Ні, насправжки. Я, здоров знаєш, і сам удовець, та ще, будемо так говорити, при должності, начальникую... Значить, мені нема і часу до господарства, а твоя дочка гарна, люде хвалять,— хазяйка, виходить... ну і син, приміром кажучи, хоч трохи і кирпатенький,— дак зате тихий, слова не промовить.
Лопух. Німий-бо то...
 Глейтюк. Ні, мовчазний... тільки, виходить того діла, ще краще! Га? Як думаєш, куме?
Лопух. Що ви! Честь, велика честь... отож несподіванка мене і ударила.
 Глейтюк. Правда, правда, що всі завидують; ну я, мовляв, чоловік не гордий: другий би, будемо так говорити, супроти такого роду, як твій,— драв би догори носа, а я плохий, я собі нічого... і з нижчими від себе... будемо так... (Затягся). Ну, то як же?
Лопух. Та я... Але тільки... дочка... а то і овшем, мовляв...
Глейтюк. Як знаєш, куме,— світ широкий... Гм! Чорти його батька зна — такий тютюн... Мошка держить, як попіл: потягнеш, а він тобі у горлі весь і опиниться! ТпхуІ! Ой вилаю!
Лопух. А ви папуші у сірці мочіть, то він міцнішим буде і шкварчатиме.
Глейтюк. Шкварчатиме, кажеш?
Лопух. Шкварчатиме.
ВИХІД II
Ті ж і дівчата.
Глейтюк (до дівчини, що біжить у шинок з пляшкою). А ти, стрижча, куди?
Дівчина (цілує йому руку). Слава богу!
Глейтюк. Вовіки слава!
Дівчина. До Мошки, пане.
Глейтюк. Чого?
Дівчина. По горілку!
Глейтюк. Кому?
Дівчина. Матері...
Глейтюк. Що у неї — родини чи заручини? Може, тебе просватали? Хо-хо-хо!!
Дівчина. Ні.
Лопух. У неї матір, здається, слаба.
Дівчина. Еге ж!
Глейтюк. Так вона горілкою лічиться? Може, горілчане трясця напало?
Дівчина. Ні, пане, знахарка послали. 
Лопух. Череваниха?
Дівчина. Ні, циганка.
 Глейтюк. Бач! Уже і тут у наших хліб одбивають! Що то не люблю... вибач на слові — не до нас річ...
Лопух. Та я і сам, як той казав...
Глейтюк (до дівчини). Ну йди ж... та дивись мені... щоб не чув!
Дівчина (цілує руку). Спасибі, пане. (Пішла в шинок).
Глейтюк. Я не проти, стало буть, а от безпорядки: через те не хотів отих циган до нашого села і пускати.
Лопух. Та чув я — не дозволяли... Воно, даймо, як той казав, чобіт до чобота не підійде... а цигани можуть бути, якби до них не з презирством...
Глейтюк. Та що ти, куме, чи сердься, чи не сердься, а циган — одно слово: «Цигане, цигане, якої ти віри?» — «А якої тобі треба?»
Лопух. То байки колишні, тепер вони наші! А от коли пан староста такий їх супротивник, то для чого дозволити, щоб ген там отаборились?
 Глейтюк. Та воно, конешне, будемо говорити так, але в це діло устряв панич...
Лопух. Панич? А йому що?
Глейтюк. Хо-хо-хо! У таборі єсть молода циганка... Азою дразнять її...
Лопух. Так чого йому?
Глейтюк. Виходить того діла, що єсть чого! Хо-хо-хо!!
ВИХІД III
Ті ж і Гарбузиха.
Гарбузиха (виходить трошки веселенька з дверей). На свого батька лисого! Побачимо, як без Гарбузихи обійдешся! Ще поклонишся за дочку, поклонишся, щоб знайшла я покривача! (Зуздрівши). Я й не бачу! Хай буде похвалене!.. (Підходить до руки).
Глейтюк і Лопух. Во віки віків. Що це ти, запивала, може, кого?
Гарбузиха. Зап’єш! Такий і люд настав! Чорти його батька зна: дівчата якісь плохі, як качечки, а хлопці слимаки, та й уже. Тпху! Он тиняються по задвірках, а дівчата самі собі бавляться!
 Глейтюк. А ти б їх нацькувала одних на других,— то, може б, і тобі справа винала!
Гарбузиха. Ех, якби мені десятка два з пліч, я б показала їм, як хлопців дурити... та, вибачайте на слові, добродії, бо трошки пригубила... не то хлопців, а і вас, старих...
 Глейтюк. О!
Гарбузиха. Показились би!
Лопух. От я перший не сказився б!
Гарбузиха. Ой, ой, ой! Та ще хто обізвався! Хіба я не знаю вашої крові... Тільки глянути... звиняйте...
Глей тюк. Та ти вже годі!..
Гарбузиха. Присяйбі, правда! Які тепер часи? Які, вельможний пане? То було перше, тільки постояв парубок з дівчиною, уже й є: по мене посилають, уже і пара, і весіллячко!.. А тепера більш ялові... так що хоч пропадай, Гарбузихо!
Глейтюк. Ну от, може, і тобі робота буде...
Лопух. На бога надійся.
Гарбузиха. Та я вас на губі маю, та давно б уже й час, а то ще дочекаєтесь, що цигане покрадуть!
Лопух. Що ти мелеш?
Гарбузиха. Атож, вони жвавий народ, не наших парубків... і дівчата там єсть, он-то які! Що мені з своїми за рахуба? Звідтіль перепаде більш! Он один уже, як яструб, назира за голубками... (Показує на Василя, що стоїть оддаль).
Лопух (сплюнув). А не дочекання! (До себе). Невже постерега?
 Глейтюк. Замололась стара!
Гарбузиха. Чого замололась? Я ще і вас поженю! Ой, ой, ще як поженю!
Лопух. Цить уже краще!
Гарбузиха. Чого? Я вам підберу саме таких, по ваших зубах. (Співа).
№ 2
Ой я дід, а ти баба,—
Так натура ж наша слаба:
Кидай пряжу, кидай днище і % Та сідай до мене ближче! І рази
Ой ти, діду, по охоті,
Бо зубів чортмає в роті:
Вже минулись ожереди — Стались тільки привереди!
}2
рази
 Глейтюк. Ходім до кімнати, а то не здихаємось.
Лопух. Ішла б ти спочивати.
Гарбузиха. І піду! А мені що? Хіба діти? Я піду! (Пішла, приспівуючи).
Іду собі й підскокую: Маю журбу глибокую!
 Глейтюк. Ну, рушай, куме: за чаркою краще і справи кінчати.
Лопух. Та так і звичай велить.
Ідуть, стрічають дівчину.
Глейтюк (жартливо б'є по потилиці). А ти, ледащо! Чого засиджувалась в шинку? Призвичаюєшся? Га!!
Дівчина. Я тільки, пане... (Побігла оглядаючись).
Глейтюк грозить пальцем. Пішли з Лопухом.
ВИХІД IV
Галя, дівчата, а потім Василь.
Галя (співа).
№ 3
Туман танок виводив, Що виведе, то й стане, На дівчаток погляне, Чи всі дівки у танку? Ой нумо, нумо шума заплітати, А в нашого шума зеленая шуба!
Хор.
Огірки жовтяки, Старійтеся, козаки!
Огірки жовтята, Старійтеся, дівчата!
Галя, почавши співати, повела танок; за нею підхопили всі, наближаючись до передкону. Василь, що і перше оддалеки на дівчат позирав, теж наблизився і очей з Галі не зводить.
Уляна. Ну, і парубки у нас! Наділив господь! Ач, які лодарі! А хоч би тобі один підійшов!..
Мокриця. Може, на їх халера напала?
Вустя. Що ти! Борони боже! На хлопців таку біду накликати!
Мокриця. А тобі жалко їх?
Вустя. Атож!
Мокриця. Та он один уже стоїть, витріщився! Уляна. Де, де?
Мокриця. А он, не бачиш?
Дехто. Циган! Циган!
Другі. Ух! Страшний який! Кучерявий, а очі — як вугілля!
Галя. І не встид тобі таке говорити!
Мокриця. А чого отой витріща баньки і все до нас лізе? Мов пильнує когось: стане та й чатує, часами цілі години простоїть як укопаний.
Уляна. Ото визира, котру б украсти.
Дехто. Кого? Кого?
Мокриця. Вустю, Прісю, Дарину, Оксану... Дівчата. Цур йому, пек йому, осина йому!
Галя. А він не людина уже, чи що? Може, щиріша і краща за багатьох!
Мокриця. Чи ба, як за цигана заступається!
Уляна. Бо шила в мішку не втаїш. Орися. Він до неї й приходить! Галя. Чого ви в’їлись?
Вустя. Та в його єсть циганочка напрочудо!
Уляна. Або й то: чим він не красень? Я б не побоялася. (Жартливо). Гей, сюди! Бери мене, Василечку!
Орися. Ого, і ймення вже зна!
Мокриця. Та й я не від того. (Співа).
№ 4
Ой цигане плащуватий,
Що то гарний та багатий:
Очі, мов цибулі в чолі, Ніс скандзюбивсь на гринджоли, рази
Кучері, неначе грива,
Зуби білі напродиво,
А сам чорний, чорний, чорний —
Кажуть люде, що моторний!	рази
Як надіне пишне дрантя,
Узується в личаки,—
Моє серце від завзяття	|
Рветься чисто на шматки! І	рази
Всі. Ха-ха-ха-ха! Ну й виспівала!
Галя. Чого ти глузуєш з його?
Мокриця. Та він не чує!
Вустя. Якраз, так ти і вигукувала!
Уляна. Я його розважу! Прийди до мене, серденько!
Дехто. Отже підходить! Ух, далебі!
Другі. Тікаймо, тікаймо!
Василь (підходить). Чого ви, дівчата, лякаєтесь? Хіба я вовк?
Дехто. Чого лізе сюди?
Другі. Ішов би до циганок своїх чорнопиких! До красуні своєї, що Азою дразнять.
Уляна. Я не боюсь,— ти мене одразу не проковтнеш? Мокриця. Подавиться!
Василь. А я маю на думці ковтати кого?
Галя. То жарти!
Василь. Здрастуй, Галечко!
Галя. Здрастуй!
Василь. Для мене така втіха пробавити з вами час, а ви на мене з презирством!
Уляна. Та то вони здуру! Ти нам музику постав, то всі так до тебе і кинуться!
Василь. З великою радістю!
Мокриця. От молодець! Може, ще й пивом потрактуєш?
Василь. І овшем! Ходім до корчми.
Всі шарахнули до корчми; з супротивного боку затримались тільки Василь і Галя.
Чого не виходила, рибонько, зранку? Я все пантрував.
Галя. Не вільно було: батько щось постерегають, сердяться.
Василь. Чого?
Галя. Хто їх зна! Он всі про Азу!
Василь. Господь з тобою! Аза як сестра мені... Ти в мене єдина!
Галя. Чи так же?
Василь (на ходу). Пізніш побачимось там, коло дуба? Галя. Може.
Василь (підійшовши). Гей! Мошко!
ВИХІД V
Ті ж, Мошка і музики.
Мошка. А кому мене треба?
Василь. Винось сюда пива та гукни музику! Мошка. Що то? Циган так ходить?
Василь. А ти, жиде, ймення мого не знаєш? Мошка. Вибачайте, пане! Зараз, зараз! (Побіг). Мокриця. Або ти циган справді?
Василь. А я тому винен?
Мокриця. Чого ж ти сердишся?
Василь. А того, що з цим прізвиськом мов клеймо яке на лобі положено,— всі тобою гребають, цураються!
Мокриця (підморгуючи на Галю). Не всі-бо!
Мошка (виносить пиво, посудину; за ним іде музика). Призволяйтесь, дівчата, на здоров'ячко!
Василь. Пийте ж, дівчатка милі! (Підносить кухоль Галі). А ви шкварте!
Музика почина грати. Дівчата п'ють пиво, штовхають одна другу до танців, але мнуться. Василь щось шепче Галі. Парубки з позадвір'я показуються і підходять до корчми; музика впродовж цих розмов гра тихо — скрипка і бубон; а потім, коли танцюють, гра оркестр, а на кону ще приходить скрипка і цимбали.
ВИХІД VI
Ті ж і парубки.
Марко. Здорові!
Вавило! Отже і пиво п’ють! Чи ба?
Галя. Не за вашу ласку. Микита. А за чию ж?
Уляна. Он за чию! (Показує на Василя). Микита. Хто? Циган? А то що?
Мокриця. Вас би, лодарів, ждати, то і краплини не було б в роті.
Микита. А то що, хлопці: до нашого гурту всяка погань встряватиме?
Дехто з хлопців. А так, так!
Бавило і другі. Наклепати йому потилицю! Галя. За що? За що?
Уляна. Розбою робити зась вам! Ми самі запросили Василя!
Микита. Гей, ти, мурине! Ми до твоїх не ходимо, то за наші плати!
Василь. Не сердьтесь, хлопці, я вам горілки поставлю! Всі. Станови, та вволю!
Вас и л ь (у двері). Шмулю! Горілки!
Мошка (з-за дверей). Зараз, пане, зараз!
Бавило. А може, не слід од цигана пити?
Микита. Горілку? То — пусте!
Дехто. Горілку можна: горілку дозволено од кого хоч.
Жид виносить, кланяється. Музика тихо грала, а то і перестала: частують її.
Хлопці (голоси). За ваше! Щоб ви вибрикували! Та не хвицалися!
Дівчата. За свої дурні голови пийте!
Василь (припрошує всіх). На здоров’ячко! Може, пива? Або меду, може?
ВИХІД VII
Ті ж і Гордиля, дітвора, а далі й Опанас. Гордиля виходить з лівої куліси і йде направо навдалі.
Дітвора (біжить за нею і вискакує з сусідніх хат). Циганка! Тю!! Тю!1 Відьма! Відьма!
Опанас (виходить зліва і одгонить дітей). Не руште нені! Гетьте!!
Діти (розбігаючись). Опанас! Свиней пас!
Хлопці (до Опанаса, що йде вулицею, понуривши голову). Онде Опанас! Агов сюди!
Той маха рукою.
Микита. А заверніть його! Ловіть, держіть його! Бавило. Переймай! Переймай!!! Отак!
Опанас побіг, хлопці за ним погнались, він упав.
Хлопці. Ха-ха-ха-ха! Ото гепнув!
Галя. І як не гріх знущатись?
Бавило. А чого він дурний?
Уляна. Може, й тебе за пояса заткне!
Галя. На слабого всі раді накинутись.
Микита. Веди, веди його сюди!
Опанас. Ой, ой! Чого вам треба від мене? Через вас тільки ногу збив!
Вавило. А чого тікаєш, дурний?
Опанас. Бо все чіпаєте мене!
Дехто штовха його.
Гетьте!
Микита. Заспівай нам пісеньку!
Опанас. Не хочу! В мене язик болить.
Марко. Ото обрехавсь так!
Опанас. Обрехавсь! Бджола вкусила, а він, дурний, он що!
Марко. Знайшла місце!
Сміх.
Микита. Ну, коли так, давайте, хлопці, ми йому проспіваємо!
Дехто. Давай, давай! (Співають).
№ 5
Опанас свиней пас
Та й упав у яму, А чорти, мов хорти, Взяли його маму!.. (І т. д., три куплети).
Микита. А тепер давайте йому горілки!
Опанас. Я не хочу горілки!
Микита. Як не хочеш? То він, хлопці, має б то право зневажать так нашу шану? Ану, держіть його, я йому кварту заллю!
Опанас (його схопили). Ой, ой! Пустіть! Гетьте-бо!! Я сам питиму! Пустіть! Ой, ой!
Микита (палива шклянку). Пий цілу!
Опанас. Ох, цілу не можу! В мене й без того груди болять!
Микита. Пусте! Пий!
Опанас. Ой не можу! Дух заб’є!
Уляна. Та чого ви над хлопцем гвалтуєте?
Микита. Не хоче пити.
Опанас. Я чарку вип’ю... я чарку вип’ю... а відра не можу. (З сльозами). Присяйбі, не можу!
Уляна. На чарку! (Бере у когось і дав).
Василь. А що ж ви поснули? (До музик). Гукніть ще других з корчми та утніть такого козачка, щоб аж земля закурила!
Музики почали грать (оркестр); дівчата мнуться.
Уляна. Коли ніхто не виступа, то давайте хоч ми піддамо охоти. Мокрице! Вусте! Орисю!
Мокриця. Давай!
Стають і танцюють. № 6.
Уляна (по танцях). Що ж ви, черевані, не виступаєте? Ми самі більш не будемо!
Бавило. Нехай циган покаже дорогу!
Василь. З охотою!
Дехто. Ану, як ушкварить халяндру?
Василь. Так ставайте ж которі?
Микита. Опанаса йому за дівчину!
Хлопці. Опанаса! Опанаса!
Опанас. Я не буду! Пустіть!
Микита. Ну, ні! Чорта лисого! Ставай мені зараз до танців, а то й одбатожимо... Ач, розпустивсь як!
Опанаса пхають. Він танцює з циганом. № 7.
Дехто. Ха-ха-ха! А ловко, єй-богу, ловко! Ану, хто кого? Піджар! Підсмали!
Опанас. Ой, ой! Далебі, більше не можу... дух забива!
Микита. Танцюй! Танцюй!
Галя. Годі! Спочинь; я буду з Василем танцювати!
Усі. Ану-ну! От парочка!!
Стають до танцю. На цей мент виходять з корчми  Глейтюк і Лопух.
ВИХІД VIII
Ті ж, Глейтюк і Лопух (так і остовпіли).
 Глейтюк. Гей! Який баль завели! Он до вечерні пора, а вони тут гармидер! Нема куди, зараз до корчми? От я вас до волості, мазати та підмітати! І цей дурноголовий тут! (Бере Опанаса за руку і палицею по спині). А щоб ти мені до шинків не вчащав!
Опанас пішов, плачучи.
Опанас. Ой, ой! Не буду!! То, єй-богу, не я!
Парубки стиха сміються.
Глейтюк. А тихо мені! На кутні посмієтесь! Я вам покажу начальство! Геть звідціль! Щоб і духу не було!
(До Лопуха). А твоя з циганом... Яке зіллячко, таке й сім’ячко! Ха-ха-ха-ха! (Пішов).
Лопух (до Галі). Додому зараз! (До цигана). А ти не стрічайсь мені на дорозі!
Галя і Василь остовпіли. Решта зареготались.
Завіса
ДІЯ ДРУГА
Сільська околиця: левади, верби. Справа, ближче,— розложистий дуб, під ним з дернини сидіння. Зліва, трохи далі,— шатро; перед ним кузня. За шатром далі віз. А посередині, вглибині, на триногах казан, і під ним горить. Од дуба до шатра протягнена вірьовка, на їй шмаття і циганська одежа; коло кузні лежать чересла, плуги, рала, борони. Вечоріє.
ВИХІД І
Апраш, Василь, Янко, Діго, Гордиля, Феся, Груня, Стася, циганки, цигани, циганчата.
Одні цигани коло кузні кують і співають. Груня і Стася коло казана пораються. Гордиля сидить на порозі коло шатра, погляда на циганок, що пораються, штопають, розвішують одіж, шиють; коло неї двоє циганчат — одно на дереві. Під дубом сидить замислений Василь. Феся біга і туди, і сюди та все пантрує за Василем.
Хор хлоп’ячий (коло кузні).
№ 8
Гей, ну-бо, хлоп’ята, жвавіше, рівніше, Щоб молот на молот бив міру, За піснею праця іде в нас скоріше, Догодимо вражому миру!
А що то за любо, а що то за мило По праці спочити на волі: Не вчуєш і горя, коли й придавило... Веселі — хоч босі та голі!
Ніхто за шматок дорікати не стане, Бо самі його заробили!
Ну ж, разом нагрієм ковадло, цигане, Ще вистарчить нашої сили!
Кують під музику і після ще трохи.
Апраш. Ну, хлопці, баста! Викінчили на сьогодні всю роботу. Час і по чарці!
Діго. Розумне слово, отамане.
Апраш. Гей, баби! Ану там котора, цуп сюди пляшку й чарки, та не маленькі, а опуковаті. А де ж Василь?
Янко. Треба у Фесі спитати: та все зна.
Феся (подає пляшку). А он, під дубом мух дразнить. Апраш. Чи ба, й справді! Агов, Василю! До чарки! Василь. Спасибі, не хочу.
Апраш. Чи не слабий?
Діго. Знікчемнів! (П'є). Спасибі!
Феся. Муха укусила за серце... Ха-ха-ха! (Побігла).
Апраш (частує других). О, знаємо ту муху: як укусить, то і в голові зараз шмелі загудуть, а серце мов обценьками візьме...
Чути голоси: «Спасибі», «За здоров'я отамана», «Будьмо!».
(Налива собі й п'є). Тепер за ваше, хлопці, здоров’я! Щоб у роботі пайдило, щоб це село годувало нас довше! (П'є).
Янко. Та, спасибі богу, несуть досталь.
Апраш (палива третю). А оце за ту муху: щоб за носа не водила і смутку не наганяла... За твоє, Василю, здоров’я! (П'є).
Василь пішов направо.
Янко. І не чує.
Діго. Зачумів.
Апраш. Го-го! Ще як я молодим був... ну, і тоді було... хо-хо-хо!! Дак з одного села аж три дівчини за мною втекло; а в мене ще покійна жінка була така добра, що шворінь зубами перегризала.
Янко. Ого!
Діго. Зубата була!
Апраш. Що його, думаю, робити, як їх од жінки переховувати? Ну, одну держав у пашенній ямі, другу на дубі (сміх), а третю, найлуччу, держав у шатрі під боднею.
Янко. І сиділа?
Апраш. Сиділа. Оце вкинеш їй там чого, щоб їла, а потім бодню викотиш.
Діго. Було роботи! Ха-ха-ха!!
Апраш. Та то не біда, потрудився, а от коли жінка довідалась... Хі! Як засвистить, а у неї одного зуба не
було, якось я ненароком... як засвистить, як зашипить та до бодні... я, каже, її з’їм! Ну, думаю,— царство тобі небесне, аж кісточки твої захрумтять.
Дехто. І з’їла?	
Апраш. Ні, бог чудо послав, рятунок.
Янко. Який?
Апраш. Сало!
Регочуть.
Кинулась вона до першої бодні, аж там у здору було сало; ну, покійничка, нехай над нею земля пером, була трошки до його ласенька; як почала, як почала уминать... а я мерщій за бодню з коханкою — покотив її аж до пашенної ями та й вивернув.
Діго. Отуди к бісу! Що ж та, друга?
Апраш. Та коси трохи одна одній пообсмикали, та одно око пропало, а то благополучно.
Діго. Ну й зух же був з тебе, пане отамане! Янко. Ой, ой, ой! За твоє здоров’я! Всі. Хай вік живе!
П’ють.
Апраш (розвеселившись). Спасибі, спасибі, хлопці! За ваше поводіння! (Бере чарку, співа).
№ 9
Ой коли б я жидом уродився,— Далебі, щотижня б я женився, А щоб не було від того лиха, То я б тещу ставив все до міха...
Ой гоп! Тосі, тосі! Вже з тобою ми в горосі! Ой коли б я писарем удався,— То щодня в горілці б я купався, Не боявся б і самого чорта За свого хвальшивого паспорта!
Ой гоп! Тосі, тосі! Вже з тобою ми в горосі! Ой коли б хоч раз я паном стався, То в сорочку чисту б я одягся, Сто рублів украв би із скарбниці Та й утік би геть з тії двірниці!
Ой гоп! Тосі, тосі! Вже з тобою ми в горосі!
Всі. Славно! Славно, отамане!
П’ють усі знову.
ВИХІД II
Ті ж і Лопух.
Лопух (виходить ближче справа, слуха за кулісою оцю пісню). А пісня, весела пісня! І чого ви прибились сюди? На біду, мовляв, людям, а мені на безголов’я і га-небу! Що б я не дав, щоб люде забули моє коліно, так ні! А тут ще наслало вас пекло, щоб мою сім’ю оганьбити... О, пріч, пріч! Що б не взяв — половину добра віддам, а від вас одкуплюся, і завтра ж вашого й духу не пахнутиме!
Діго (до Апраиіа). Хтось прийшов.
Апраш. Мов старий Лопух... так! Здоров був, брате!
Лопух. Здоров!.. Я маю з тобою поговорити... особне... сам на сам...
Апраш (до циган). Гей ви, зграє! Далі!
Цигане одходять до циганок; мальовничі оддалі купи. Діти граються.
Ну, отут сядемо, під дубом. Що скажеш?
Лопух. Ви звідціль, мовляв, рушаєте коли?
Апраш. А ще забавимось, старий, може, і зими захопимо.
Лопух. На погибель! А коли б, як той казав... завтра вам виїхати?
Апраш. Хо-хо! А чого? Кий біс нас турне, коли й тут добре.
Лопух. А тобі що, Апраше? Ти б знайшов собі друге село...
Апраш. Здурів би я? Наймися ти в мене, а я піду до попа, бо в попа харч лучча. Це тобі хочеться, старий, щоб ми виїжджали?
Лопух. Та я... так, як би, мовляв... дістав би од мене подарунка...
Апраш. Ага! Зміркуємо. Для приятеля можна і пальця врізати.
Лопух. Ти щирий чоловік, у тебе добряча душа...
Апраш. Добряча. Тільки знаєш, яке помагайбі, таке і спасибі! Тобі треба, щоб ми кинули ваше село і...
Лопух. І заїхали щоб далі, далі!
Апраш. Можна і то зробити... ну, що даси, старий? Лопух. Що візьмеш?
Апраш. Май на увазі, що це нам великі збитки,— кидати таке дохідне село...
Лопух. Маю... Що візьмеш? (Розпалюється).
Апраш. Потім ще — їхати далеко?
Лопух. За десять миль... Що ж візьмеш?
Апраш. Тепер ще — завтра? Може б, через місяць?
Лопух. Завтра. (Палко). Що ж візьмеш?
Апраш. Без торгу, щоб так одразу скінчити і руки перебити?
Лопух. Одразу!
Апраш. Дай сто карбованців!
Лопух. Ой! (За голову вхопився). Змилуйся, збав!
Апраш. Самому збитки... подумай!
Лопух. Сто карбо-ванців!!
Апраш. І завтра виїдемо... що завтра? Робота у мене покінчена: зараз велю пакуватись... сьогодні вночі рушу!
Лопух. Сьогодні? І всіх забереш?
Апраш. Всю зграю до одного.
Лопух. Згода.
Апраш. Давай руку!
Через полу перебивають.
Лопух. Ось завдаток. (Дає гроші). Решта, як рушатимеш, але на слово, на честь, що за десять миль заїдеш!
Апраш. Вір мені! Намродер-око!
Лопух. Гаразд! (Пішов).
ВИХІД III
Ті ж без Лопуха.
Апраш. Ходи здоров! От гешефт так гешефт! Приспічило, мабуть, старому... догадуюсь, догадуюсь... Гей! Гордилю, мамо, ходіть-но сюди!
Гордиля підходить.
Якого гешефта зараз я зробив, то ви собі і в думку не покладете...
Гордиля. А що там, синку?
Апраш. З старого Лопуха сто карбованців здер.
Гордиля. Що ти, ошалів?
Апраш. Єй-богу! А за що? Щоб ми рушали зараз звідціль.
Гордиля. А, то він з глузду зсунувся... Чи, може, ми йому — як більмо на оці?
Апраш. Ви ж там дайте лад, щоб пакувались баби... а я про коней. Гей, Діго! Щоб коні були напоєні.
Гордиля поважно руша.
Янко, Янко, а де Аза?
Янко (підбіга). А де ж, як не в дворі!
Апраш. У-у, гадюка! Ну, провчу ж я її!
Гордиля (зупинившись). Тобі яке до дівчини діло? Нехай крутить чужим голови,— своєї голови не прокрутить.
Апраш. Нехай другі хоч чортам з пекла! Тільки, щоб не Аза... А-а!
Гордиля. А то що? Но!! Гей, до вечері! Гукніть там усіх!
Феся. Зараз, мамо! Агов! Вечеряти!
Всі ідуть і сідають вглибині, коло казана.
Хлопчик циганча. До вечелі! До вечелі! (Скака). Дівчинка циганча. їсти, їсти будемо залаз! (Приспівує).
№ 10
Ой біда, ой біда!
Я циганка молода! Вмію добле волозить, А сце клаще полюпить.
Хлопчик циганча.
Ой гоць! гоця-ця! Глянь на мене, молодця! Як заклуцу собі вуса, То й погинес ти, Малуся.
Цигани (від казана). Ану, халяндри! (Б'ють у долоні, підспівують).
Тринди, ринди, ринди, ринди!
Діти танцюють, потім підбігають до гурту і сідають вечерять.
Василь і Галя.
Василь (виходить справа коло дуба). Цілісінький день не бачив Галі, даремно блукав коло її хати, як мара; не вгледів навіть і оддаля... Певно, старий замкнув, не пуска... А вона ж, чи схилиться під його волю? Ах, який чад в голові у мене! Ні, вона, здається, коха мене і буде моєю! Буде, буде моєю! Пташко моя! Таки бачу тебе.
Галя виходить.
Таки зі мною. (Обніма).
Галя. Здрастуй, Василечку мій, голубчику! На превелику силу вирвалась, як батько з дому пішли, та і то на хвилину, ніби за прядивом до Романихи.
Василь. А що він? Тобі нічого?
Галя. Ані слова; тільки мовчать страшно та уночі щось з собою балакають... а оце мені наказали, щоб не сміла з дому і носа показувати.
Василь. Який він до мене ненависний... а може, ще бог поможе і добрі люде! У моїй голові стільки думок! Все з тобою поділитись хотів.
Галя. А я своїх і не зберу: порозліталися.
Василь. Не сумуй, моя горличко! Ще нам щастя всміхнеться, як усміхнулось коханнячко, бо ти ж мене любиш, Галюню? Правда, кохаєш, як я тебе? Над життя, над усе на світі!
Галя (тулиться до його, сідають під дубом). Ох, мій любий, мій милий, од першої стрічі я вже стала твоєю! Пам'ятаєш — я хмиз... несла до хати... ти стрів мене, пожалів моїх рук, одібрав ношу та... так глянув на мене, так... так, що я...
Василь. Що ти, мов зоря, загорілась, а я ошалів і сп'янів од твоєї краси! З того дня думка про тебе вужем оплела моє серце так, що і не чую уже, чи живу я, чи сплю, чи на землі, чи на небі, чи притомний, чи непритомний?!
Галя (пригортається). Моє щастя, моє коханнячко! (Озирається). Коли б іще не спіткали... де це ваші?
Василь. Не бійся: там далеко вечеряють; по вечері співатимуть ще... а табір, либонь, руша: я оце чув, як наша мати Гордиля веліла пакуватись.
Галя. Од’їжджаєте? Уже? (З сльозами). Бідна ж я, бідна!
Василь. Од’їжджають, тільки не я, Галю...
Галя. Як?
Василь. Мій світ кінчився тут, при тобі.
Галя (рида). Боже!
Василь. Я зостаюсь!
Галя. О!.. (Кидається обнімати його).
Феся підкрадається і підслухує за кущем.
Василь. Я у пана був: він мені дає коло цвинтаря грунт, а я збудую хатку.
Галя. Мати божа, яка я щаслива! (Одумавшись, з одчаем). Тільки лишенько тяжке! А батько? А брати? Боже мій, я і забула про них! Ох, нещаслива моя доленька!
Василь. Чого ж то, пташко?!
Галя. Лихо над нами, Василю! (Твердо). Ні, ти не можеш, ти не повинен своїх кидати: тобі згарячу здається, що од своїх одірватись легко, а далі як вхопить за серце нудьга...
Василь. Несила; іначе — пекло!
Галя. Але ж горенько,— батько наш не згодяться зроду! Не поблагословить, а прокляне!
Василь. Так тобі батьківські прокльони страшні... а чи моя порепана доля? Кажи все краще одразу: я хоч і циган, а тебе губити не хочу. Кажи, — я готовий. Нехай уже я світ за очі загину, коли тобі страшно...
Галя. Ох, Василю, Василечку! (Плаче).
Василь. Ти плачеш, серденько моє?
Галя. Плачу, бо несила одібрати душі, коли раз оддала! Скоро тобі власні муки не страшні, я свої знесу з одвагою.
Василь. Горличко моя, зозулечко! (Обніма). Так тебе ніхто не одірве од мене?
Галя. Жодні, жодні сили! Ми вже разом з тобою і на життя, і на смерть!
Василь. Так, і на життя, і на смерть!
Заніміли, обнявшись. Феся зразу зареготала дуже.
Василь і Галя. Ай!
Галя тіка.
Василь. Хто тут?
Василь і цигани.
Феся (аж за живіт береться). Ха-ха-ха-ха!
Василь. Цить! (До неї). Уб’ю!!
Феся. Ой гвалт! Рятуйте! (Одскакує на середину). Гей, сюди!! Зрада, зрада!
Дехто збігається.
Діго. Чого ти лементуєш, вирлоока?
Янко. Який тебе дідько вкусив?
Феся (показує на Василя). Он! Перевертень, зрадник! Держиться табора, поки під казаном жар, а потім і «бувайте здорові» не скаже.
Всі. А то що нового?
Янко. Як ти смієш?
Діго. Ще на кого?
Феся. Заступайтесь, бороніть його, носіть на руках — оддячить він вам! Та йому б смоли гарячої, отрути!
Василь одійшов під дерево і байдуже згорнув руки.
Апраш (підходить). В чім річ?
Феся. В чім річ? Зрадник, он зрадник; кида табір. Апраш і дехто. Що? Василь? Брешеш!
Гордиля. Василь кида табір? Ти ошаліла!
Феся. Спізнався тут з їдною.
Гордиля. З ким? З ким?
Феся. З Лопухівною!
Всі. З Лопухівною?!
Янко і дехто. Брехня!
Феся. Та я отам власними очима бачила і власними вухами чула оце зараз, як вони обнімалися, присягалися — не розлучатись до смерті.
Гордиля. A-а! Розбій!! Василю, чи правду вона каже, чи бреше?
Василь мовчить.
Феся. Ану-ну, скажи, чи брешу я?
Всі. Василю! Та чого ж ти мовчиш?
Феся. А! Мовчить, бо правда!
Дехто і Діго. О-о!.. Невже?
Гордиля. Ідіть геть! Я з ним побалакаю.
Цигани одходять од шатра і паруються з циганками. 
Гордиля і Василь.
Гордиля (підходить до Василя). Скажи мені, як твоїй мамі, щиро, чи правду Феся сказала?
Василь (з притиском). Правду.
Гордиля. І ти кохаєш Лопухівну?
Василь. Кохаю.
Гордиля. Хочеш з нею зостатись, покинути нас?
Василь. Я не можу жити без неї...
Гордиля (зло). Ай! Так так ти дякуєш нам? Так платиш мені, що тебе, як дитину свою, кохала?!
Василь. Мамо! Я люблю вас, люблю братів моїх; але ж так покохав Галю, так, що без неї — смерть.
Гордиля. Блискавиця забий її! Чому ж не нашу?
Василь. На бога, мамо! Вона безвинна!
Гордиля. Як безвинна? Вона украла у нас серце, наше серце, відігріте нами, випестуване нами, ще і безвинна? Кари їй, кари!!
Василь. Мені, коли так, а не їй...
Гордиля. Гнів божий на мені, катування! Дитино моя, не кохай чужу: ти змію собі за пазухою вигрієш! Не буде тобі ні щастя, ні радості з нею...
Василь. Одведи боже! Цитьте, мамо: буду щасливий!
Гордиля. А чи я ж тобі щастя не бажала, чи я ж тобі не благала долі? Ти волочився по світу безбатченком, заблудою, поневірявся у християн, з голоду і холоду гинув, як звір... Ми одрятували тебе од наглої смерті... і от п’ять літ ти нам рідним братом... а ти знову хочеш покинути батьків своїх і пристати до ворогів.
Василь. Галя не ворог.
Гордиля. Ворог, ворог запеклий; всі вони...
Василь. Чого ж, мамо, всі? Суть і добрі люди між ними.
Гордиля. Нема! До нас нема! Я цілим життям досвідчилась: глянь на мене — в кожній оцій зморшці сидить горе, що мені вчинили... а була і я красою на табір, і не один пан по мені гинув!.. Ну, і я одного покохала... аж горів у тих любощах, а нарешті мою дитину одняв, оддав комусь, а мене за косу виволік з двору... О! звірюка, пес лютий!!
Василь. Мамо! Голубочко! Настраждалась ти...
Гордиля. Так, мама! Я тебе як рідного сина полюбила (з сльозами), бо і мій би тепер таким був.
Василь. Мамо моя, ріднесенька, люблю я вас; пожалійте ж і мене... коли судилося мені.
Гордиля. Горе, лихо невсипуче, кругосвітня злоба і безголів’я!!
Василь. Ох, яке пророкування зле-люте!
Гордиля. Слухай! (Обводить його). Ти знаєш, я усім мати і голова; я зроблю тебе отаманом, дам тобі палкішу за сонце нашу дівчину, виняньчу внучат.
Василь. Я, я — отаманом! В дужій руці триматиму табір а... а! Але як її не бачити, не чути? Ох, ні, ні!!
Гордиля (посатаніла). Ні, кажеш?
Василь (скажено). Ех!! Ні!!
Гордиля. A-а! Будь же ти проклятим, невдячна собако, навіки; бодай зазнав ти сам одні муки і карався муками своєї гадини. Бодай ти з нудьги та гризоти власними задавився руками! (Пішла).
Василь. Ай! (Рве волосся). Будьте і ви прокляті, звірі! (Пішов).
Апраш (набік). Іди під три чорти! Мені не мішатимеш! Хвала богу!! Тепер поорудуємо з Азою. (До гурту). Агов! Чого засмутились? Пісню ушкварте! Нехай гине!
№ 11
Циганка.
Я циганка, пишний квіт Південного краю, Не здола ніхто любить Так, як я кохаю.
Циганки.
Ми щебечем, ми танцюєм, Вільні, як пташини: Любощами замилуєм Коханця до згину!
Цигани і циганки.
Гей, гей! вільні браття, Набираймося завзяття! Гей, гей! зворухнімся, З дівчиною окрутнімся!
Циганка.
Полюбуй же на мене, Які в мене очі:
В них і сонечко ясне, І темрява ночі!
Циганки.
Ми щебечем, ми танцюєм і т. д.
Цигани і циганки.
Гей, гей! Вільні браття і т. д. Циганка.
За цілунок мій і пан Прийме страшну кару: Обійми лишень мій стан: То й згориш од жару!..
Цигани і циганки.
Ми щебечем... Гей! гей!
N2 12
Починаються танці. Спочатку циганки танцюють, а далі і цигани разом.
ВИХІД VII
Ті ж, Аза і за нею хлопці.
Парубки (за коном). Держи! Держи! Хапай її! Микита. Гей, Вавило! Перебігай їй дорогу!
Федько. Туди, туди забігай!
Другі. Держи, держи! Не пускай циганки! Го-го-го! Апраш (кинувся). Що там таке? А, то Аза з парубками! У! вогонь дівчина! (Стає набік).
Баби пакуються. Цигани здіймають шатра і кладуть на віз.
Аза. Ха-ха-ха-ха! Черепахи! Ха-ха! Слимаки! Не догоните, мене не догоните!
№ 13
Микита.
Аза, Аза, Аза, Аза! Ти псявіра, ти зараза!
Хлопці.
Ой циганка дуже чорна, До нас, хлопців, не моторна;
Так тебе ж я не боюся,
Бо у мене є Маруся!
Вавило.
Аза, Аза, Аза, Аза!
Ти псявіра, ти зараза!
Хлопці.
Ой ти з пекла чарівниця, Біса старшого вдовиця: Хоч ти казишся, чаклуєш, А мене не причаруєш!
Всі.
Тільки, гадино погана, Зчарувала у нас пана!
Що кохання те не зможе, Й чорне личко вийде гоже!
Хлопці шарпають Азу, а та одбивається.
Аза.
Ей, ви хлопці головаті! Годі, годі вам брехати — Не чіпала я в вас пана І йому я не догана!
Ох, ох! Ой ля-ля! Мені ж треба коваля! Хоч я гарна і циганка,
Та вистарчу за панянку: Як спалю кого я оком,
То вже й гине ненароком... Ох, ох! Ой ля-ля! Мені ж треба коваля!
Всі.
Аза, Аза, Аза, Аза! Ти псявіра, ти зараза, Ти по світу скрізь відьмуєш — Навіть чорта причаруєш!
(Шарпають її).
Апраш (стає між ними). Голя! Пріч! Гетьте! Парубки. Апраш!
Микита. Гей, що там вважать на старого кудлача? Сміло до неї!
Вавило. Хапай її за шию, та стережись пазурів. Марко. Ой, ой! То вона дряпає?
Вавило. Аж-аж! Сам куций насталив пазури.
Апраш. Ну ж годі, кажу: з чого то зайшло?
Аза. Ат, дурість! Я верталась з двору, а вони, паливоди, коло ставу і зачепили мене: один каже танцювати, другий співати, а третій (на Марка), витрішкуватий, хотів мене поцілувати.
Марко. Отож хотів і хочу, а як я що хочу, то мушу, і квита.
Аза (дратує). Справді?
Марко. А справді, щоб я луснув! Обійму і цмокну! На бога, цмокну!
Аза. Ну далі, далі що? Я підожду.
Апраш. Азо, дай спокій! (До парубків). Чи не сором вам зачіпати дівчину?
Микита. Яку дівчину? Чарівницю, відьму?
Аза. То так? Ну, постривайте ж! Я вас всіх поперевертаю в осляк, тільки-но чари приготую!
Апраш (сміється). В осляк? Даремна праця: вони вже суть!
Марко. Гвалт!
Вавило. Тікаймо!
Апраш. Заберіть краще ваші сокири, рала: уже викінчені.
Парубки. Давай, давай! (Кинулись).
Діго. Но-но! Не хапайтесь! Гроші перш!
Парубки платять гроші.
ВИХІД VIII
Апраш і Аза.
Апраш. А тепер поговорю я з тобою.
Аза. Зі мною?
Апраш. З тобою, козо, з тобою. (Грізно). Якого ти дідька собі в думку заклала, що...
Аза (біга, співаючи). Ля-ля-ля-ля-ля!
Апраш. Пекельна! І не руш дійти з нею ладу!
Аза (побачивши, що пакуються). А то що? Завинуті шатра? Ковадло на возі? Що то значить?
Апраш. Од’їздимо.
Аза. Од’їздите? Таки, таки од’їздите? Без мене: я не поїду
Апраш (суворо). Чому?
Аза. Бо не хочу.
Апраш. Чому не хочеш?
Аза. Який потішний! Пита чому? Не хочу, і баста! Апраш (гнівно). Знаю, знаю причину; хочеш, скажу? Аза. Я не цікава.
Апраш. Не цікава? Знаєш, що голова замакітрилась. Аза. Голова, та не серце.
Апраш. Так! Чого раз у раз у палаці сидиш?
Аза. Бо мені там добре, бо тішать там моє око багаті салони, убрання, блищотки, свічада ясні-ясні, де я вигля-даюсь досхочу... а над усім подобається мені сам пан молодий, а закоханий страх! Такий слухняний, покірний... цілісінькі дні лежить мені у ногах та дивиться в очі. Ах, а як говорить красно? Якими любощними словами ласкає?! Ах!
Апраш. Ет, шаленість, та і квита!
Аза. Може бути, бо сама не знаю, що хочу, де мені краще? У палаці мені душно та нудно за вами, а прилечу до вас — нудно мені та смутно за молодим паничем, і знову я біжу туди — палити його на жар та на попіл очима, морозити жартами, дратувати сміхом, мучити до загину... О, для мене пекельні жарти — утіха!
Апраш. Ти хвора?
Аза. Ні, хочу себе бавити, тішити, кохати, пестувати, любощами впиватись, панувати, зражати...
Апраш. Ну, а щоб те чинити, маєш продати себе?
Аза. Усе продається на світі.
Апраш (хвата за руку). То й ти б хотіла, або, може, й...
Аза. Ай! Серця йому не продам, то певно; але око, косу, сміх, пісню — чому ні?
Апраш. Повія!
Аза (вирива руку). Цить мені! Не маєш права мене безчестити! Я можу бавитись і убиратись в розкоші, якими мене пан дарить, бо, як скину їх, то зостануся чистою і вийду з палацу такою, яка і прийшла!
Апраш. Ет, говори собі! Пан закоханий, а при силі — на все одважитись може безкарно.
Аза. Хто, Адам? Ха-ха-ха! А чи ти знаєш же того пана? аке бідне, хирне, нудне, знесилене, холодне! Бр-р-р! Він зважиться? Ха-ха-ха-ха!!
Апраш. Проте накивай краще п'ятами сама, аніж він кине: держись... своїх циган: вони одні уміють кохати щиро, палко... от я сам...
А з а. Що? Що?
Апраш. Я удовець... і якби тільки прихилитись хотіла...
Аза. До тебе, Апраше? До тебе, додосе?! Ой, того вже не здолаю!.. Ха-ха-ха! Ох, такого веселого дня, який ниньки, і не згадаю... ха-ха-ха! Якби тільки прихилитись хотіла... до тебе?.. Ха-ха-ха!!
Апраш. Азо! Азо!
Аза. Ну, годі! Нап’ять.мені мого намета: хочу спочити.
Апраш. Ой ні! Мусимо їхати зараз.
Аза. Як то? Ну-ну, побачимо!
Апраш. А тобі б хотілось нашої згуби?
Аза. Згуби?! Або що нам тут за лихо?
Апраш. Все, все! Це село — біда; наша банда розпустилася, а найкращий робітник Василь...
Аза. Що? Що таке?
Апрані. Відходить від нас.
Аза (збурено). Що кажеш? Василь, Василь?!
Апраш. Тільки і жде нашого виїзда, щоб тут осісти.
Аза. Тут! Тут?! (Гвалтовно). Але нащо? З якої причини? Кажи мені зараз, старий, кажи!
Апраш. Ота чортівка Галя звела його з розуму.
Аза (сплеснувши). Лопухова дочка?
Апраш. Так.
Аза (болісно). Ай! (Закрива очі руками).
Апраш. То кров нечиста.
Аза (удає веселу). Василь зостається? Василь закоханий? Ха-ха-ха! Тепер уже не видержу! Ха-ха-ха!! Закоханий у Галю прекрасну, білу як сніг, тиху як лілея... Ха-ха-ха! Для неї і зостається, кажеш?
Апраш (маха рукою). Ет, собачий син!
Аза. Чудово! Ха-ха-ха! Чудово! Та новина за п’ятьох варт... Треба тобі за неї віддячити...
Апраш. Заспокойся, дитино!
Аза. Заспівати чи затанцювати? Ха-ха-ха!! Що хочеш? Ха-ха-ха! Зостається?! (Ходить, загляда усюди; то начне пісню, то знов сміється).
Апраш. Ошаліла, ошаліла! Невже вона?
Аза. їдемо, Апраше, їдемо звідціль далі та далі... без упину, до кінця-краю... до смерті і по смерті навіть...
Апраш. Ранком.
Аза. Ранком, може, не стане в мене охоти, сили... Ох, зараз, зараз, додосе!
Апраш. То й зараз! Гей, Діго! Запрягай коні! Баби, до воза!
Всі зашамотіли.
Гордиля. Пакуйте остатні речі!
Пораються за її доглядом.
Аза. Коха її, кохає... зостається? А що ж зі мною станеться? Що? Страх і подумати! Гинути без його? Ох! (Стоїть каменем). І я б могла зостатись у дворі, стрічати мого Василечка, бачити... та позирати, як він пестуватиме другу... Ой прокляття! Ніколи, ніколи! Щоб він і не знав! А з тими клейнодами годі! Пріч їх! (Зрива коралі всі). Печуть мені шию і руки! Пріч! Хай їх бере собі пан: мені тепер не до убрання, не до втіхи, не до сміху! (Повертається, стріча Василя; хотіла йому щось сказати, та засміялась шалено і побігла).
ВИХІД IX
Василь сам.
Василь (здивований). Щаслива дитиночка, не зазнала ще жалю та туги! Сміхом та піснею тільки й живе. (Здригнув). Що то? Віз скрипить? Спаковані, готові? Вже їдуть? Так нагло і швидко? A-а! Нехай собі їдуть до дідька! (Хоче іти). Ні, ні! Подумають, що злякався... та й все ж вони рідні брати мої... лають, бо люблять... Ах, щось мені груди здавило. (Сіда безсило під дубом).
ВИХІД X
Василь, всі цигани, циганки і Лопух.
Янко. Готові коні!
Гордиля. Готові? То всі до воза! Дітей беріть!
Мальовничий рух. Діго веде на ланцюзі ведмедя, той реве; діти плачуть.
< Апраш все вигляда наліво Лопуха.
Гордиля. Апраше! Рушати! (Наближається).
Апраш. Зараз, мамо! Ось Лопух!
Лопух (виходить). А що, виїздиш?
Апраш. Апраш слова не лама.
Лопух. Спасибі! На, маєш. (Дає гроші).
Апраш. Вірно! Ну, зоставайсь щасливої
Лопух. Щоб довіку не бачитись!
Апраш. Ну, ну, хо-хо-хо!! Агов, чи вся зграя на місці?
Цигани. Вся, отамане, вся вірна.
Апраш. Ну, благословіть, мамо, в дорогу. Гордиля. 3 богом, діти! (Стае і грізно дивиться на Василя).
Апраш. Ну, пісню на дорогу!
Лопух за деревом зліва. Василь не бачить.
Спільний хор
№ 14
Гей, дружино, гей, жвавіше Вже рушать в дорогу час: В серці стало веселіше, Потіша мандрівка нас. Нам, циганам, в однім місці Вже коріння не пускати: Бо ми вільні собі птиці, Вітер — брат нам, нічка мати!
Апраш. Аза!? Де Аза?
Аза. Тут, тут! (Підбіга до Василя, дивиться в вічі, лама руки, а далі регочеться). Тікаймо! Отой селянин буде гнатись! Ха-ха-ха!
Цигани рушають. Гордиля зостається яку хвилину, позираючи на Василя; той вагається, лама руки; але врешті не йде. Гордиля підніма руки, роблячи ненависний знак, і гордо виходить.
ВИХІД XI
Василь і Лопух.
Циган и (зв коном, стихаючи, співають).
Ми нудьги не знали й досі, Од її тіка наш брат: Байдуже, що ноги босі, У дорогу циган рад. їдем весело лугами, Через степи і бори;
Гей, дуби шумлять над нами І шепочуть явори!
Лопух (виходить все на середину, мов його пісня тягне за собою далі, і натикається на Василя). А ти? (Показує рукою в бік до циган). Поспішай!
Василь. Я тут зостаюсь!
Лопух (хапа за своє сиве волосся). А!! Сатано!!
Завіса
ДІЯ ТРЕТЯ
Середина хати. Просто двері, за ними присінок, мов ганок, а далі видко садок, коли вони одчинені. Зліва велика піч: за нею двері до комори; справа два вікна. Під стінами лави і скрині; по стінах картини і кілки, де висять сита і всяке начиння.
ВИХІД І
Голуб, Галя і парубки, потім дівчата. Голуб сидить за дверима, ніби надворі. Повз його впродовж співу входять парубки, то по одному, то по кількоро, а далі і дівчата. Співа.
№ 15
Гей, несе вітер крилатий
Вісті колишні,
Ой послухайте, хлопці й дівчата, В лірника пісні!
Гей-но, голота-бідота, Не пий шалене, Іди та, коли єсть охота, Сядь коло мене.
До тихої ції хати Моя сива везе свати... В цім вишневому садочку Та росте калина,— То не цвіт ясно-червоний — То краса-дівчина!
Впродовж пісні дівчата ввіходять і шепотять з парубнами.
Уляна. Від кого, від кого лірник? Орися. Хто сватів засила? Микита. А довідайтесь самі! Марко. Я.
Мокриця. Бреши! Так і повірили!
Вустя. Від цигана, певно!
Дехто. А що ви думаєте?
Галя (що вибігла з комори і прислухала). Що то? Що? Дідуню, що значить ота пісня?
Всі (здивовані). Ге! Чи ба? Не знає?!
Голуб. Як-то? Що ти питаєш? Свати прийдуть, голубочко моя!
Галя. Свати? До мене?
Голуб. Хе-хе-хе! Красунечко, нібито не знаєш? (Показує на парубків). От подякуй старого, що тобі стільки хлоп-ців-молодців принадив.
Галя. На бога, дідусю! Жартуєте зі мною, чи що? Свати? До мене? Відкіля це вам в голову ввійшло?
Голуб. Мені в голову? Але ж, моя пташечко, то мені заказано пісню.
Дівчата. А то щось непевне!
Галя. Заказано? Ким? (Погляда на парубків). Хто заказав? Хто?
Парубки (згорда). А певне, що не ми.
Голуб. Хто [за]казав, серденько? Але татусь!
Галя (з криком). Батько? (Руками сплеснула).
Голуб. А так, голубонько, так. (Гладить по щоці). Підслухав він серденько у своєї єдиначки, виглядів любого та й шле несподівано.
Галя. Батько? Батько? A-а! Розумію! (Лама руки). Нещасна моя доленька! Нізащо! Нізащо! (Побігла до комори).
Голуб (кива головою). Хе-хе-хе! Тепер і я розумію; бідна ж ти, бідна, сирітко! (Пішов за нею).
Парубки. А то що за знак?
Дівчата. Силують, певно...
ВИХІД II
Ті ж і Гарбузиха.
Горни на (вбіга запихана). Де той бовдур? Де паливода, вернигора? Де?
Усі. А, і Горпина тут!
Дівчата (до неї). Здорові були, тіточко! Здорові!
Горпина (до парубків). А, гультяї! От де ви нарешті!
Усі. Що там сталося?
Горпина (грізно). Так так робити? Га? Ви думаєте, що я на селі нічого вже не значу, що без Горпини обійтись можна? Що можна самому посвататись? А не діждете! Которий то з вас?
Микита. Чи вас гедзь укусив, чи що? Чого так шипите?
Горпина (хапа його за руку). Ага! То це ти, драпіжнику, такий мудрий?
Микита. Що? Що таке?
Горпина^ взявшись у боки). Хто тебе научив без мене обходитись, га? А де такі звичаї? Де старі порядки? Що? (Грозить йому під ніс). Го-го-го! Без мого сватання зась до дівчини!
Уляна. Ага! Піймався!
Сміх.
Микита. Та протри очі!
Горпина. Зась, кажу, зась! Де мене нема, там і свататись брись!
Микита. Я! Свататись? Та йди до лиха: мені не снилося!
Горпина. Що? Не ти? А бодай ти пропав!
Дівчата. Ха-ха-ха!! Що вам здалось?
Горпина. То которий же з вас? Чи Вавило, чи Марко? Парубки. Ми? До Галі?
Горпина. Проте оцими власними вухами чула, що Голуб вів пісню весільну. Хто ж то, нарешті, сватів засилати має?
ВИХІД III
Ті ж і Опанас.
Опанас (показується в двері). Ге-ге-ге-ге!
Марко. Хто? (Показує на Опанаса). Он хто! Маєте! Парубки. Опанас, Опанас!
Дівчата. Гарний кавалер! Якраз до Галі!
Опанас. Ге-ге-ге! А на здоров’я! Ого, компанія!
Всі. Честь молодому, слава!
Опанас (кланяється комічно). Дякую! Дякую! А на. здоров’я! Опанасу слава! Го-го-го-го!
Горпина. То він молодий? Чи ви не пошаліли?
Опанас (ображено). А чого ж то?
Горпина. І ти? Ти, придуркуватий, хочеш женитись?
Опанас (поважно ходить). А чому ні?
Горпина. Кінець світа або кара божа!
Опанас. Не з вами, Горпино, ні!
Горпина. Тпху!!
Усі. Ха-ха-ха-ха!!
Микита. Ото різонув її!
Бавило. Ач, і дурненький, а старій не раденький!
Опанас. Старої жінки не хочу! Фе! Я молодої собі хочу.
Всі (сміються). Добре, добре!
Горпина. Та для тебе ж тра дурної, як чобіт! Опанас. Аби не ви!
Дівчата. Молодець, Опанас! Зух!!
Парубки. Знає добре, де смак!
Бавило (глянувши у вікно). Свят! Свят з нами! Гвалт!
Парубки (тиснуться). Циган, циган з-під цвинтаря!
Дівчата. Василь з хати на вигоні!
Опанас. Ге-ге-ге-ге! Сполохав перепілку та й пантрує яструб гніздечко.
Марко. То-то він: певно, і сватів присила.
Горпина. Що ви?
Всі. А так, так, певно!
Горпина. Не статечна річ!
Уляна. Він, не хто другий!
Микита. Утисся-таки проти волі між нас.
Вавило. А старшина лютує!
Микита. А проте він і Лопухівну бере.
Горпина. Ет, дурна мова! Не знаєте Лопуха, чи що?
Микита. Говори! Та він такий характерник! І чарами що схоче, те і зробе: йому і сатана до послуги!
Дівчата. Матінко!
Опанас (сидячи на печі). Ге-ге-ге-ге! На руках його носить.
ВИХІД IV
Ті ж, Лопух, а потім Денис і Пилип.
Лопух (блідий, змарнілий, ядушливий, з'являється на порозі). Хай буде похвалене!
Всі. На віки віків.
Лопух. Здорові були, хлопці! Вітаю вас, красні дівчата! Це для моєї убогої хатинки правдиве свято, що такі гості.
Опанас. Вйо, вйо!! Як собі губу вишмарував медом... Лопух. Сідайте ж, просю покорно.
Парубки. Дякуємо.
Лопух. Нуте-бо, нуте... без царамонії, по-сусідськи, по знакомості... Старий Лопух з душі рад, чим би дорогих гостей вшанувати! Небавом буде й музика.
Уляна (до дівчат, що мнуться). Почекаймо трохи, цікаво!
Опанас (тихо). Ге-ге-ге-ге! А на здоров’ячко!.. То ж не на жарти узявся. Щось поставить...
Пилип і Денис з сокирами входять.
Лопух. Ага, ото й сини мої вертаються з лісу, поможуть старому прийнять гостей.
Денис і Пилип (поважно). Здорові були, пани-брати!
Парубки. Дай боже, здоров’я!
Лопух. Гей, Денисе, Пилипе! Ануте, жвавіш до частування! Приготуйте стіл, несіть питво мерщій.
Денис і Пилип (поважно). Зараз, тату!
Микита. Тільки... ми так собі, случаєм.
Вавило (чухається). Нам здалося, що мов... нібито пісня Голуба... так ми для того і зібралися...
Лопух. І гаразд: бо де весільна пісня, там радість, а кому ж і радіти, як не молодятам? От я зараз... з великою охотою, чим можу... (Оглядається). А де ж та!
Горпина. Галя?
Лопух (гірко). Еге ж! (Похопившись). А? Горпина! Згадала-таки дорогу до моєї хати? Недобре, бабусю... так довго і порога не переступала, мовби сторонилася Лопуха... а я ж казав, що незабаром буде потреба.
Горпина. Та я сподівалась, але ж бо Галя...
Лопух (махнув рукою). А, чудерначка, як завжди! Коли туман у лобі, то наймиліща самотність. (Тихо). Піди до неї... шепітни їй, щоб там і не важилась; хай приготує рушники, хустку, бо я так хочу — розумієш?
Горпина. Го-го! Не Горпину учити, го-го-го! Знаємо справу: я, батьку мій, на тім усі зуби проїла! (Руша до комори, а потім хутко назад). А хто ж то прийде? Від кого?
Лопух. Незабаром побачиш.
Горпина. Той, що з хати на вигоні?
Лопух (спалахнувши). Що-о?
Горпина. Та той же... циган Василь.
Лопух (мов укушений). Тпху!!! Чи ти ошаліла? Горпина. Як то? Хіба? Адже ж...
Лопух (скажено). Гей! До чорта в зуби!!
Горпина (одступа). Та він з куцими знається... так! Уляна (до дівчат). Бачите, не циган.
Лопух (до себе). Циган і вічно циган! Так кінець же цьому! (Твердо). Галю!
Горпина. Щоб не з’їв іще!
Лопух (нетерпляче). Га-лю!!!
Пилип (готуючи стіл, до Дениса). Що то буде, Денисе? Мені страшно!
Денис. Га! Він батько: його воля свята!
Лопух (скажено). Гей, сатано! Чуєш ти? (Береться за груди, закашлюється).
Пилип (піддержує його). Заспокойтесь, татуню: ви ж хворі... вам погіршає.
Лопух. Так, спокою треба... терпеливості... Га-лю!!
ВИХІД V
Ті ж, Галя, потім свати 1-й і 2-й.
Галя (виходить бліда, з мертвим, але не похилим виразом). Тату!
Лопух. Ти? (Борікається з собою). Тут до гостей твоє місце: ти ж господиня... єдина дівчина в хаті, а по закутках ховаєшся! (Показує на стіл). Почастуй сусід, чим бог послав.
Галя ступила і стала. Двері вхідні одчинились, входять свати, староста 1-й з заквітчаною палицею і ясною хусткою; за ними з пляшкою, прибраний гарно син війтів.
А! Нарешті!
Всі. Свати, свати підходять.
Сват 1-й і 2-й (співають речитативом).
їдуть, їдуть пани свати,
Й короленко з ними їде,—-Хочуть хату звоювати, Та чи то їм в руки піде?
Всі. Роман! Війтів син!
Парубки. Він? Без’язикий? До Галі?
Опанас. Ге-ге-ге-ге! Ото короленко! Дей його кату! Го-го-го!!
Сват 1-й. Далі, бра, торуй дорогу!
Сват 2-й (п'яний). Добре кажеш, торуй дорогу... (Точиться). Не переступлю порога!
Сват 1-й. Держись твердо і стукай. Сват 2-й. Як твердо, то й твердо. Романе? Роман. Го-го!
Сват 2-й. Стукати? Роман. Ой, ой!
Сват 2-й стає на порозі і стукає палицею тричі.
Лопух. Коли з богом, то просимо. Сват 1-й (виступа). 3 святим богом та чесним хлібом.
Зближаються всі троє.
Хай же буде похвалений! Всі. На віки віків. Сват 1-й (обрядово, наспівує).
Крізь густу діброву та широке поле...
Сват 2-й. Широке поле...
Сват 1-й. Не перебивай, а слухай готове та підтакуй!
Крізь густу діброву та широке поле Провадиш нас завжди, зла і добра доле.
Сват 2-й (зітха). Ох, доле, доле! Сват 1-й (тупнув).
Ой в далекім краї, геть-геть за горами, За морем глибоким, за очеретами, В розкішнім палаці, при тихій долині - По дівчині красній короленко гине... Гине, бо до неї коханням палає...
Сват 2-й. Палає; чуєш, Романе? Роман. Га-а?
Сват 2-й. Палаєш чи не палаєш?
Всі. Ха-ха-ха! Лопух (нетерпляче). Кінчайте вже швидче.
Сват 1-й. Зараз. Сто день не їв він, не пив. Сват 2-й. Сто день... не пив горілки... бідний!
Сват 1-й (заміряється). Чи будеш мовчати? Заціплю!
Сват 2-й. Заціпиш чи не зацідиш... а ти кінчай своє... і баста!
Сват 1-й.
Прочув короленко, що є королівна; Думає все думу, чи не буде гнівна! Чи поділить з паном своє панування?.. Тоді самотині і журбі скінчання!
Опанас (підходить). Хо-хо-хо! Добрий нюх має отой короленко. (Кланяється).
Парубки. І добрий смак! Сват 1-й.
Покликав мене він, а я йому й раджу, Чим то побороти красу й силу вражу:
— Щоб скупавсь зимою в ставку, в огороді... То покраща зараз молодець на вроді.
Сват 2-й. Покраща... на вроді — чуєш, Романе? Роман. Га-а?
Сват 2-й. Чи ти уродливий! Роман. Ой, ой!
Всі так і покотилися зо сміху.
Лопух. Годі, годі вже!
Сват 1-й. Крий боже! Закона не зламаю. (До свата). Врате, стій!
Сват 1-й і 2-й.
Стоїмо вкупі перед столом, Щоб ударити батьку чолом; Просимо руки твоєї Галини Та прийнять од нас ці дарини!
Лопух одбира сито з хлібом, обнімається тричі з сватами.
Сват 2-й. Романе! Дай же молодій коралі!
Горпина. То вже моя річ. (Одбира коралі і віша на шию Галі, що стовпом стоїть).
Сват. Просимо ж усіх вас, панове, в бояри. Хор жіночий.
№ 16
Ой радуйся, старий батьку І красуне дочко:
Не пожалій дарувати Нам свого віночка, Бо од сватання до шлюбу Тільки-но неділя: Незабаром, моя люба, Буде в нас весілля!
Хор спільний.
№ 17
Ой ти, пташко молоденька, В саду-винограду Бери князя за рученьку, Сідай на посаду!
Гей, поставте меду, пива Нам, шановні свати; Ми пісень гукнем на диво, Будем дружкувати!
Горпина. Ну, тепер рушники.
Лопух (до Галі). Доню, Галю! Чуєш, в’яжи їх рушниками.
Микита. Го-го! Якось їй не дуже спішно! Опанас. Жалко мені.
Горпина. От, звичайно, молода: соромиться... я їй поможу. (В'яже сватів рушниками).
Сват 2-й. Романе! Роман. Га-га!
Сват 2-й. Далі до пляшки! Роман. Ой, ой! (Хлиснув і подає Галі).
Денис і Пилип частують. Сват 1-й і 2-й зближаються до Галі.
Лопух (кладе Галі руки на плечі). Доню! Галя (дивиться гостро, мов прокинувшись). Що то, що? (Завваживши протягнуту пляшку). А! А!
Лопух (пересилює себе). Єдиначко люба! Галя. Тату!!
Лопух. Чого, моя зозулечко, чого?
Опанас (чуло). Гвалт! Гвалт! Пташка в пастці... крильцями тріпоче!
Лопух. Чого ж так дивишся прикро? Обізвись же до свого молодого.
Сват 1-й. Пригуб же, пригуб, наша королівно!
Горпина. Не встидайся! Попробуй!
Лопух (здержано). Та не будь такою соромливою... усміхнися-бо! (Гірко). Адже ж ти умієш всміхатись до юнаків, ой умієш...
Сват 2-й. Чого ж вона царамониться?
Лопух. Жаль бідарці батьківської оселі, а і страх теж дівочий... яка то доля? Пригуб же!
Галя. Батеньку рідний!
Сват 2-й. Ет, чого там страхатись? Таж Роман не бовдур,— жалуватиме бабу... правда, Романе?
Роман. Ой, ой!
Лопух. Ну ж, ну ж, доню, годі вже того, годі! Одпий на знак згоди і послухання! (Грізно). Чуєш? (Здержується).
Сват 1-й і 2-й. Просимо, королівно!
Пауза.
Сват 1-й. Але що ж? Ані слова!
Горпина. Вибачайте вже... спершу страшно...
Лопух. Донечко люба... Потіха моя єдина... Одрадосте в житті моїм! Опам'ятайся, перестань! Прийди до розуму: я прошу тебе... сильно прошу... я — батько... старий твій батько, що стоїть уже над могилою.
Галя нерухома. Лопух гвалтовно.
Галя (склада руки). Милосердя!
Лопух (запально). Милосердя?! А ти маєш його, коли пхаєш мене у могилу, безбожна?
Всі (оточують). Що вона, одказала?
Горпина. Покорись батьку!
Денис (плаче). Милосердя!
Лопух. Смерті моєї чекаєш, щоб потім... а не діждеш! Поки остатній дух підносить ці груди, не погнусь, поставлю на своїм. Пий мені зараз!
Галя. Не можу, тату, не можу!
Всі. Ай!
Лопух. Не хочеш?
Галя. Ні, бо присягалася.
Лопух. Кому, ледащо? Кому присягалась? (Скажено). Тому?! Не згоджуся на таке єднання.
Галя. Чиніть, що хочете, а за того я не піду.
Лопух. То так? Е, то я твій упір зламаю! (Хвата за руку). До ніг йому!
Дехто. Галю! Опам’ятайся!
Другі. Дядьку, простіть її!!
Опанас. Не бийте! Не бийте її! Мене бийте: я до того привишний, а не вона!
Галя (сидить долі, зриви коралі). Ні, ні! Ніколи в світі!
Лопух! Мовчи, виродку!
Галя (схиля голову). Вбийте мене краще!
Лопух (кидається). А!!
Всі. Лопуше! Дядьку! (Удержують).
Пилип. Батьку! Змилуйтесь!
Горпина. Пропала моя справа!
Опанас. Ой леле! (Хапа за руку).
Лопух (одпиха Опанаса так, що той пада). Уб’ю!
ВИХІД VI
Ті ж і Стась-лакей.
Двері одчиняються хутко, на порозі стає Стась.
Голос Василя (до Стася). Гляньте, як тут знущаються!
Стась. Що тут за розбій?
Галя. Ах! (Пада).
Опанас. Зомліла... Положіть!! (Підводить її, веде до комори).
Лопух (тремтить, хапається за груди). Насмілився?!
Стась. Пан просив, щоб ти своєї дочки не неволив, а щоб оддав за цигана!
Всі. За цигана?!
Лопух (задихаючись). Як? Той ірод і пану наскарживсь! То я не батько своїй дитині, не властитель у своїй хаті? Пріч! Лоби порозсаджую! (Хапа сокиру).
Дівчата. Ой, ой! Приб’є!
Стась. То він скажений: тікати! (Вибіга).
Роман. Ой, ой! (Тіка).
Сват 2-й — за ним. За ними вибігають Горпина, налякані дівчата і деякі хлопці.
Лопух. Люде добрі... згляньтесь! Осміяли мене, осоромили на весь світ... дочка жалувалась пану... циган наплював мені межи очі... Отож опльований, похарканий! (Задихається).
Сват 1-й. То його за оце безчестя війт змете!
Микита. А то ж мало? Панський двір нацьковує. Усі. Та ми всі миром за дядька.
Другі. Доїдемо невіру!
Лопух. Помсти! Помсти!! Не дайте мене... Ой! (Хапається). Голова мені... груди... пече... води!!!
Пилип (піддержує). Таточку, заспокойтесь!
Денис. Ось! (Дає).
Лопух (одпивши). Я не хочу вмирати, не хочу, поки його носять на світі чорти, поки його сам не спроваджу до пекла! (Поривається, хапа сокиру; але зашатався і впав на руки Пилипа і Дениса).
Пилип. Що з вами, тату, голубчику?
Лопух. Щось луснуло... в грудях вогнем залива... в голову молотами б’є... Ой! Смерть, смерть в собі чую...
Денис і Пилип. Ох, господи! Одведи!
Лопух (маха рукою). Ідіть собі усі!
Сват (виходе). От тобі й заручини!
Дехто. Хоть би знахарку швидче.
Лопух (ляга на ліжко). Пометіться над ним... до загину... і на їй, на тій виродці... що батька убила! Заклинаю вас, щоб жодної ласки, жодного слова до неї, а їй... будь вона...
Галя (бліда, опершись о притолоку). Тату, простіть!
Лопух. Будь вона і од мене, і од бога...
Галя (піднімаючи руки, ніби щоб вдержать слова). Тату, не проклинайте!
Лопух (підводиться). Коли вона не відступиться від того... помелом женіть її з хати... ані шеляга, ані зерна збожжя з стодоли...
Галя. Ах! (Пада на коліна).
Денис. По вашій волі буде!
Пилип. Сестра ж вона.
Лопух. Відниньки не сестра вона вам... ви їй не браття! То чужаниця... циганівна. 
Галя. Милосердя! (Рида). Мамо! Чи, чуєш ти? Заступися хоч ти за дочку!
Опанас (плачучи). Змилуйтесь!..
Лопух. Пріч, пріч її! Щоб і за моєю труною не сміла йти!!!
Денис одпиха Опанаса.
Опанас. Змилуйтесь!!
Галя (плазує, щоб цілувати ноги батьку). Простіть!.. Простіть!!
Лопух. Холодно... духу нема... Повітря!.. Де вона? Ах, як я її люблю!.. Де моя...
Галя (ловить ногу). Не проклинайте!..
Лопух (непритомно). Женіть з хати циган! Повно їх! Дочку мою, зірницю мого ока крадуть... Ай!!
Денис і Пилип. Заспокойтесь, тату! Нікого нема!
Галя (обніма ногу). Простіть!
Лопух (підводиться). А! Бог за все... про... про... (Пада мертвим).
Завіса
ДІЯ ЧЕТВЕРТА
Дика околиця. Остання декорація виявля пісковате узгір’я, поросле соснами; між бору спускається на діл кручений шляшок, нацраво на декорації видно сільський цвинтар, що зника за кулісами. Права сторона куліс — огороди і тини. Ліва — сосни і пісок під протяг бору. На шляху, під праву кулісу,— криниця і висока фігура. Наліво виступом мазанка низька, крива, сколочена з діловання, грубо обляпана глиною; дах з моху та дерну; вікно маленьке, двері косі; ближче, наліво під кулісу, стіни від кузні, що розпочав Василь. Місце обнесено латами, жердками, замість тину і воріт. За загороддю і по сей бік валяється цегла, камінь, дерево, глина і т. п. По сцені скрізь ростуть кущі, бур’ян. Доба надвечір. Осінь.
ВИХІД І
Василь і Галя.
При піднятті завіси Галя сидить на призьбі і щось шиє. Василь порається коло кузні. Галя смутна, замислюється, схиливши голову. Василь теж знеможений, кида роботу, знов почина і кида, борючись з нудьгою. У лісі виє вітер. Чути часом крик пугача.
Василь. О, знов пугач! Стогне, проклятий, і стогне... та вітер ще виє. Ані способу робити... І мало не рік у цій пустці, у цій самотині дикій... Знов стогне? На погибель тобі, стогнію пекельний! І в Галі теж опускаються руки: мов прокляття яке над нами тяжіє.
Галя (співа смутну).
№ 18
Там в долині є ставочок —
Яснозорі хвилі, 
Кругом верби, як віночок, Його обступили, А під гору рясні вишні, Між ними хатина...
Там точились дні колишні, Щаслива година!
Ой верніться, літа красні, Де ви загубились? Подивіться — уже рясні Верби похилились, Як при долі при безщасній Руки од несили!
Василь (тихо). Нещасна! Нудиться за своїми, все гадками туди літа. (До неї). Галю, Галю!
Галя (здригнувши). Га? Що? Підвечірку, може? Ет, небагато заходу з ним... шматок хліба сухий. (Хоче піти).
Василь. Не треба, не голодний. (Підходить). Галя. Чи чуєш, як смутно завива вітер?
Василь. Ех, чую до дідька і бачу, як оті завивання занудили твою душу.
Галя (меланхолічно). Мою? Я мов уже привикла до могильного суму, до стогону; я вже не розберу, чи всередині, чи надокола стогне.
Василь. Ох, не перший-то раз сидиш ти коло мене, як мертва, з шкляним оком; тіло твоє тільки тут, а душа вже оддавна там, на селі, між своїми, при веселих часах.
Галя. Ні, ні, не так: душа моя тут, біля тебе. (Тихо). Тільки поточена нудьгою, пригнічена тугою.
Василь. Тобі жаль минулого, жаль того, що для мене вчинила.
Галя (живо). Звідкіль же ти постеріг то, дорогий мій, любий?
Василь. Звідкіль? Звідтіль! (Показує на серце). Галя. Ох!!
Василь. Та і обличчя твоє все промовля; тобі в печінках уже і нужда наша, і поневіряння, моя неспроможність, а!., а!!
Галя. Василю, Василечку! З чого таке ти провадиш? Василь. З чого? Бо якби не твій смуток, то я був би другим і мені б не стукало в голову, що стратив усе, що все пропало. Ох, жив я в братськім гурті вільним, веселим, щасливим...
Галя (болізно). Щасливим?!
Василь. А тепер найпаршйвіший пес, заблуда, щасливший від мене, бо хоч він і голодний, і холодний, як я, дак не працює, як я, до здиху!
Галя. Коханий мій, єдиний! Трудишся над силу...
Василь. Аз теї праці що маю? Другий раз хату будую, раз згоріла уже... а кузні і не діждуся; швидче впаду від знемоги і несили. О, будь проклята та година, коли я прибув сюди, коли зостався... в селі... для тебе.
Галя. Василю!! Боже!! (Закрива вид).
Василь (опам'ятавшись). Ах, я ошалів, я шалений! Не знаю, що говорю, що і чиню! Непевність і одчай затуманили мозок мій чисто. (Обніма Галю). Вибач, прости мені, Галю, мої шалені прокльони! Даруй мені, голубко! (Цілує). Але коли б ти змогла прозирнуть в мою душу! То вже не я, то не твій Василь, а якась найстрашніша хороба!
Галя (мов заспокоєна). Терпеливості! За терпіння бог дає спасіння, мій голубе!
Василь. Терпеливість... я те знаю, моя зозулечко... але звідкіль її набратись, хіба в дідька позичити? Уже всю витратили...
Галя. То правда, а все ж незабаром кузню викінчиш. Василь. Так, але звідкіль грошей узять на наковальню, ковадло, на міх і на всі причандали ковальські? То ж сума!
Галя. Я піду на заробітки.
Василь. Ти?
Галя. До сусіднього села.
Василь. На глум та на поневіряння... ще в такім стані... ніколи!..
Галя. Ну, то піду за поміччю...
Василь. Куди? До кого?
Галя. До братів.
Василь. За милостинею, за милостинею до них? О, швидче смерть голодна, швидче тисячу смертей, аніж один од них шеляг, аніж одно із їх збожжя зерно.
Галя. А може б...
Василь. Слухай, я сам піду до коваля наймуся; другої ради нема.
Галя. Зоставиш мене саму тут, у цій пустині, обік цвинтаря?
Василь. А що ж почати, моя горличко? Я попрошу Опанаса, він назиратиме...
Галя. Ох, то іди, коли так постановив. А скоро загучить в нашій кузні молот, зразу людно стане в нашім закутку.
Василь. А як напасники наші обминатимуть і нашу кузню?
Галя. На бога! Заспокойся! Коханий мій! Вони ж не забудуть своєї користі...
Василь (легше). Бо і сама скажи, чи хто ж так коня окує, як я? А плуг... рало... хто насталить краще від мене?
Галя. Авжеж, ніхто, ніхто! Василь мій стане першим ковалем на околицю. (Ласкає, пестує його, і він обніма її весело).
ВИХІД II
Ті ж і Опанас.
Опанас (іде згори, з лісу, розмахуючи руками, притупує і співа).
№ 19
Ходить гарбуз по городу, Питається свого роду: «Ой чи живі, чи здорові Всі родичі гарбузові?» Обізвалась жовта диня: «А я ж твоя господиня, Так тебе я, бач, люблю, Аж розрепнулась з жалю!» Обізвались огірочки: «А ми ж твої, батьку, дочки». Обізвались кавуни: «А ми парубки-сини». Обізвалась і квасоля: «Ох, моя нещасна доля! Хто не пройде, не мине — За чуприну ускубне!»
Василь і Галя. Панас! Панас!
Опанас. Го-го-го! На здоров’ячко! А так, так! Аж мило! Галя. Любий наш, коханий!
Опанас. Го-го-го! Перервав любощі? Перешкодив? Ну, даруйте мені.
Галя (пригортається до Василя). Бач, яка щаслива! Опанас. Ой, ой! Що за милування, що за пещоти, аж мене оскома бере!.. Та і я ж собі вдався хлопчина
жвавий, моторний, а жодна псявіра дівоча запотилишника навіть дати не схоче... тпху! До біса!! Не соромтесь, далі! Ще раз цмок! цмок!
Василь (подає руку). Приходиш, як проханий: тільки що мав тебе шукати...
Опанас. Мене шукати? Ге-ге-ге-ге! А чи знав би де? Там, де лають, де б’ють, де голодно і холодно,— отам напевно мене знайшов би! Ге-ге-ге!!
Василь. Ех, ех! На таку річ не треба рушати і з місця: все те у мене знайдеться в хаті.
Опанас. Що? І голод? Ну, то я принаймні на сьогодні приніс вам вечерю: гляньте-но, Галю! (Вийма з-під поли курку).
Галя (радісно). Ах, що то? Курочка, курочка! І чубата, чубайка моя! Красунечко, ласкавочко! Як же я рада, як рада! (Цілує її). Звідкіля вона тобі впала?
Опанас. Ет, звідкіля? Не висидів її сам, певно,— знайшов і приніс.
Василь. А мене за те злодієм не зроблять? Не хочу, бери її!
Галя. Гм... (З сльозами).
Опанас. Го-го-го!! Який гордий! Та це здичала курка або ледача; блукала самопас там по краках і гвалтом за пазуху мені кинулась; я її одгонив, дак лізе... от, звичайно, ледаче, як і я: свій свого пізнав.
Галя. Ні, ні! Я її не віддам, я буду її доглядати: так мені трудно без живого створіння. (Ласкає).
Опанас. То в вас ні собаки, Пі кішки нема ще?
Галя (смутно). Нема.
Василь. Поки і годувати нічим.
Галя. Я б останнім шматком поділилась...
Опанас. То я принесу: там одно цуценятко у нас є, таке ловкеньке...
Галя. Голубчику мій! І в мене буде своє хазяйство? От я мою чубайку посаджу в хаті на лавку. (Побігла до хати).
Василь. Панасе! А ми тебе хочемо просити об одній услузі!
Опанас. Хо-хо-хо-хо! Об услузі? Мене? Хо-хо-хо! Ой гвалт! Ой з сміху умру, ой лусну! Та до чого ж дурний Панас може придатись? Ха-ха-ха! Єй-богу, од сміху умру! Гвалт!! 
Василь. Та не шуткуй. Я вибираюсь, бач, на зарібок до Рудні.
Опанас. Аз Галею що зробиш?
Василь. В тім-то то й річ... Коли б ти був таким, як я знаю, то ти б приніс їй коли хоч полінце з лісу та назирав би вночі за хатою: нехай би і Галі було часом до кого промовити слово.
Опанас (втира сльозу). Бідна! А як я тобі, кохаций цигане, жінку збаламучу? Не боїшся того? Го-го-го! Такий пристойний молодець, як я? (Показує на Галю, що вертається). А жінка ж молода, цяцяна! Небезпечна то річ! Гвалт, гвалт!
Василь. Не глузуй над лихом, рятуй, радь: гинемо!
Опанас. Рятуй, рятуй! А що ж ти, цигане проклятий, думаєш, що мені погано в моїм палаці? Що тільки пальцем кивни, то я і полечу служити до вас за мірку повітря? Го-го-го-го! А мені тепер хіба зле? Та я висиджуюсь по цілих ночах у сінях, а то і на горищі... і недоїдки маю... а часом і дрантя, як що злетить їм з хребта, гі-гі-гі-гі! Гвалт!
Галя. Ох, бідний ти, бідний, мій Панасю!
Опанас. У вас то краще буде мені? Го-го-го! Ні, не виглядає на те, ні. І палац неважний, забудовання нема... тільки вітер гуля по пустині... а часом і вовки завітають! Ну, та зрешту чоловік од своєї долі не втече, чоловік її на хребті носить і, як би не хвицав,— не скине! Але хата, де я уродився, хоч і чужа, та рідна... Ох, цигане! Ти того не знаєш! Я б прив’язав себе ногою до неї, хоч там мене і б’ють... там... мав я... (з сльозами) матусю!
Галя. Пам’ятаю її я, Панасе, пам’ятаю!
Опанас. І ти її кохала... хоч слугою, клюшницею мама була, а така добра! Ах! (Втира сльози). Ет# що се я? Мені і пристало. Хі-хі-хі!! Слухай, цигане; я тії хати кинути не можу, бо хочу в їй умерти. Ну, так буду служити і їм, і вам. Тільки щоб я тобі жінки не збаламутив? Га?! Далебі, страх бере, хо-хо-хо!!
Василь. Нехай тобі бог заплатить.
Опанас. Я такий багатий, що плати не потрібую: от бачите, і вам нащось здався, і добродіям у пригоді! Го-го-го-го! Гвалт! Гвалт! Я пан, ще й великий пан! Як наш дідич, що повернув оце до Двору.
Галя. Хто? Наш пан?
Василь. То він вернувся і тепер у селі?
Опанас. Хіба не знаєте? Уже два тижні.
Галя. Вернувся, вернувся? Ах, яке щастя, а ти нам нічого і не кажеш? Та то ж вельможна пані нас і поєднала.
Опанас (тихо). Одружила пса з кийком.
Галя. Піду до двору, до вельможної пані; розкажу про нашу біду, попрошу милосердя!
Опанас. Хо-хо-хо! Не так швидко, Галю! Вельможний дідич вернувся сам, та лютий! Бо йому жінка подобно чи не вмерла.
Галя. О? То царство небесне їй! Так ти, Василю, до вельможного пана піди поклонися: він жалосливий, поможе на кузню!
Василь. А що? Може, і варт! Пан багатий... як думаєш, Панасе, чи спробувати?
Опанас. Ге-ге-ге-ге! Хе-хе-хе!
Галя. Піди-бо, піди! У коваля б мусив працювати рік цілий, а тут одразу можеш стати на ноги.
Василь. Так, Рудня не втече, а тут спробувать не завадить. (Пішов, поправляючи одіж).
ВИХІД III
Опанас і Галя.
Опанас (дивлячись вслід). Ге-ге-ге! Мені здається, що він дарма б’є ноги, як дарма чека на згоду з громадою.
Галя. Коли рідний батько — ах! — і брати відцурались, то що вже чужі?
Опанас. Так, так! Завзялись уперто... за приводом отого Глейтюка. А Василь тепер не той, що колись...
Галя. Ох, не той, Панасе, не той!
Опанас. Вовча натура! Тягне його до вовчої зграї... пориває волоцюжество давнє...
Галя. Нудиться і за братами, а надто з того часу, як місяця зо три тому зайшла до нас якась циганка, налякала страх!
Опанас. Циганка? Яка? Коли? Чого?
Галя. Не знаю, не знаю... я аж пролежала... Щось Василю шепотіла, пророкувала... що там десь його щастя...
Опанас. А він і не казав нічого, затаїв?
Галя. Як шалений з того часу ходив... ледве... ледве забув трохи, та і то у снах часто... спалахне...
Опанас. Погано!
Галя. Горенько мені!
Опанас. Ет! Не подавайтесь: ще єсть надія, хо-хо-хо!
Галя. Знаю, хіба в смерті?
Опанас. Ноно! Прибуде вам швидко потіха: нові вустоньки попхнуть його знову до праці, прив’яжуть до місця і вернуть давню жвавість.
Галя (плаче). Змилуйся над нами, панно свята!
Опанас. Е-е-е! Годі-бо, годі! Я того дощу не люблю — і без того осінь. Розвеселись, моя рибонько, усе зле перейде... ой, ой, ще як перейде!.. Мені кілька раз траплялось: оце б’ють, б’ють щодня та все з прибавкою,— думаєш, що час уже б здихати, аж дивишся — обридло їм товкти і шматок хліба кинуть.
Галя. Сирота ти безталанний, як і я.
Опанас. Го-го-го! Що там? Усі ми сироти! А ти потривай, як буде у вас «кува! кува!», то мене візьміть за кума... я буду гуляти з дитинкою; отут треба буде бузку посадити та квіток... Я принесу, уже що не що, а принесу! Гарний садочок буде... а там капуста буде... Коли б ще корівку! Хо-хо-хо!
Галя. Що ти, Панасику? Та нам хоч би козу.
Опанас. Козу? А що думаєте! Хі! Ай, ай! Даруй, життя буде! Сопрониха продає козеня за чотири злоти... я брилі добре плету... жид дає по дві копійки за їден... нароблю їх... а скільки на козеня треба виплести?
Галя. Та це ти вік цілий плестимеш, голубчику?
Опанас. Та тривайте! Два та два, та ще два, та ще!.. Хі! Як по ночах плестиму, то у нас швидко отут козенятко мекатиме... ай-ай! Весело як! Ха-ха-ха! Будемо доїти, молочком синочка поїти, а мамуся сидітимуть отут та сміятимуться.
Галя (обніма його). Панасику! Яке у тебе золоте серце!
Опанас. Бач, серце золоте! А нащо воно здалось? Коли б я сам золотим був! А то всі кажуть, що я з клоччя зроблений та ликом зшитий... чи то ж правда?
Галя. Не вір... ти хороший, ти славний!
Опанас. Ой гвалт! Хо-хо-хо! Та я сказюсь з радості! (Співа і пританцьовує).
№ 20
Та я ж таки хорошун, А не яка рохля: Голова — як той кавун, А ніс — як картопля!
Та я ж дука, а не хто Маю дві калитки: Свита, мов те решето, Світяться ще й литки! Та я ж таки молодець, Яких сто на хуру; Тільки горе, що їдну Всього маю шкуру. Ой чим же я не юнак Любому королю? Тільки горе, що усяк Мене товче вволю!
Галя. Ох, Панасику! Спасибі тобі, і мене розвеселив! Опанас. Ой-ой! Як бог дасть, ще не так розвеселю... хо-хо-хо! І з Василем потанцюю. Ще заживемо... го-го-го!
Галя. Дай господи! А ціхо! Чуєш, хтось лісом співає? Опанас. Мовби старці... певно, з ярмарку... Ой гвалт, наші люде повертаються, а я собі тут оббиваю боки і до чужої жінки халявки смалю! Хо-хо-хо!
Галя. То й брати ярмаркували сьогодні і сюдою вертатимуться! (Переважно). А якби до них наблизитись... хоч єдине словечко промовити? Може, нужда наша пройме їм серце?
Опанас. Спробуй: утік — не втік, а побігти можна! Тільки щоб вони змилостивились, го-го-го!
Галя. Не одбирай у мене надії! Опанас. Ось і старці! Го-го-го! Бери, Панасе, ноги на плечі! Хоч до бурдея ховайся! (Забіг в бурдей*).
ВИХІД IV
Галя, лірники, потім Денис, Пилип, війт, Горпина, парубки і жінки.
Лірники (сідають коло криниці під фігурою і співають). .
№ 21
Гей, ніхто того не знає, Кого смерть чекає: 
Чи при страві, чи в забаві Стане раптом в яві!
Ой ніхто її не спинить, Ані налякає:
Хто лиш милостиню чинить,
Той запобігає!
Лірник. Подайте, Христа ради, за спасения душеньки своєї, за своїх родителів, за діточок, померлих!
Галя (що слухала). Ось шматок хліба вам, старче божий, ото й усе моє багатство.
2-й лірник. То ти ще бідніша і за нас.
1-й лірник. Ховай його собі, молодице, а якщо ласка, то напій нас водою.
Галя. Зараз! (Достає відром воду, подає).
1-й лірник. Спасибі тобі, голубко!
Підходять люде.
Микита. Не пийте від неї води: то подорожня відьма! Бавило. І лізе навмисне під ноги!
Сват 1-й. Певно, хоче наврочити!
Горпина. А що? Доскочила щастя? Без мене обійшлася? От старцюй, цвинтарихо, полохай чесних людей!
Усі. Тпху! На псів її уроки!
Старці, Горпина і дехто виходять направо.
Сват. Нема способу перейти дорогу, щоб не зіткнутися!!
Глейтюк. Зігнати її з стежки, і ціла порада! (Пригрожує). Набік дороги!
Галя. Що ви од мене хочете? За що лаєте? Сват. Не переходь поштивим людям дорогу! Глейтюк. Геть до свого чортячого кубла!
Галя. Напасники! Гонителі! Що я вам учинила? За що банітуєте всюди, спокою не даєте і на моїм грунті?
Глейтюк. То це твій грунт? А не діждеш! Отам собі на випрошенім Христа ради смітнику й сиди, там і сиди собі, як собака на ланцюзі, а дорога наша.
Всі. Пріч, пріч! Щезай з очей!
З бурдея виходить Опанас і кранами крадеться до дороги, прислухаючись.
Галя. Ох, ані крапельки жалості! (До Пилипа, що підійшов). Пилипе! Зглянься! Зглянься! Ох, у мене серце розірветься!
Пилип (ніяково). Я... я... нічого не можу... Він... (на Дениса) голова, він старший... по смерті батька...
Галя (навколішки). Хоч одно словечко ласкаве, одно словечко, один прихильний погляд, брате!
 Глейтюк. Бач, як співа! А батька забула?
Пилип (тривожно дивиться на чужих). Не можу... невільно, бідарко моя! Я ще на цвинтар маю... (Виходить, зрушений).
Галя (хапа Дениса за руку). Денисе, на милость бога, не виходь, брате, не скинувши оком на сестру свою.
Денис. Ти чужа чужаниця.
Глейтюк. А так, так!!
Галя (хапа, цілує руку брату). Бога ради, Денисе! На бога, брате! Що ж я вчинила? (Рида). Чим я винна? Серця гвалтом несила... любила вас... під одним дахом, під одними грудьми... Христа ради... не топчіть мене ногами... Брате! (Обніма йому ногу).
Денис. А хто вбив батька?
Галя. Милосердя! Милосердя! З голоду пухнемо!
Денис. Прокляв батько навіки!
Галя (б'ється в груди). Ох! Роздавіть же мене краще! На шматки порубайте! Дикі, дикі звірі! Хоч би одним словом заступився хто за нещасну?!
ВИХІД V
Ті ж і Опанас.
Опанас (блідий, аж трясеться, кидається до Галі). Прокляті вилюдки! Знущаєтесь? (З сльозами). Слабого катувати вам втіха! Як під вами земля не завалиться?! (Підніма Галю; та сіла і рида).
Всі (аж розступились). Чи ба, Панас!
Опанас (на Дениса). Цей ірод бреше, що батько прокляв її! Я був при смерті... його останні слова були: «Як я її люблю!»
Денис. Мовчи, дурню!
Глейтюк. Заціп йому!!
Дехто. Що ж, коли правда!
Опанас (одскакує і до війта). А ти ще, собако, нацьковуєш? Здирщик! Грабіжник!
Всі. Ого, оце ловко! Так, так!
Глейтюк. Ах ти, блазню! Держіть його! (Запінився). Уб’ю! (Надіває знак).
Галя. Ай!! (Зривається боронить).
Опанас. Бий, коли не добили ще! А вже накипіло мені... Я про тебе все виявлю!!
 Глейтюк. До волості його!!
Сват (бере). Ходім!
Опанас. Ходім! Катуйте!!
Виходять.
За коном чути голоси: «Годі знущатись! Не дамо!»
Галя (хитаючись, вслід). Простіть його!! Він ошалів... непритомний! (Вхопилась за сосну). Ох, того вже над силу! Умерти краще, ніж такі муки, такі поневіряння!
ВИХІД VI
Галя і Пилип.
Пилип (вибіга, оглядаючись, з цвинтаря до Галі, дивиться на неї з сльозами, обніма голівку). Сестриченько! Галиночко!! Я... я... (Витяга вузлик).
Галя (остовпівши). Братику! Рідний мій, господи! ( Принада).
Пилип. Візьми, візьми, бідарко! (Протяга руку до цвинтаря). Він мене простить... він в могилі... другий... (Відходить, отираючи очі).
Галя (протяга руки). Брате! Братику!! Нехай тобі господь заплатить за той хліб, за твоє серце!
ВИХІД VII
Галя і Василь.
Василь (здалеку). Галю, Галочко! Радуйся! Тішся!
Галя схоплюється.
Глянь сюди! Га! Що то? (Бряжчить грішми). Що з тобою сталося? Плачеш? Чого, на бога, чого? Що тобі лихого вчинили? Скажи! (Грозить до села). О! То ваша справа, прокляті!!
Галя. Ні, ні, бог з ними, Василю! Не вони, ні!
Василь. Як то ні, коли плачеш? (Хапається за груди). A-а! Розбишаки! Напасники! Напасники! Ну, попадеться которий!
Галя. Заспокойся, Василю: то радісні сльози... був тут Пилип і... (Показує на ворочок).
Василь. Що? Милостиня?! Хліб старцьовий.
Галя. Ба ні! Тільки доказ, що мене любить, за сестру вважає...
Василь. А, кинь його! Я сам маю гроші.
Галя. Гроші маєш? Ох, мати божа! Ти одниньки все повернула на добре! Як же тебе пан прийняв?
Василь. Як? Та звичайно, як багатир... бідака, але проте дав ось. (Показує).
Галя. Нехай йому Христос і мати божа відплатять! Тепер прилетять воріженьки до коваля мого! Щось мені шепоче, що біда наша скінчилася, що нам небо розпогоджується, мій любий, що швидко і сонечко виясниться... Може, бог дасть, що... (соромливо) той новий гість, що незабаром заквилить під нашою стріхою* знайде на привітання і достаток, і спокій!
Василь. Так, моя горличко! Кінець нашій нужді! Завтра рано удосвіта лечу до міста за причандалами... кузню вмить добудую, фартуха запну, і гей же до молота і до міха! Аж у пеклі загуде!
Галя. Тим часом спочинь, любий! (Обніма). Ох, Василечку мій... коханий, єдиний! Коли б же справдивсь оцей сон.
Ідуть,' обнявшись, до хати. На порозі долинув їм спів. Гали остовпіла. Василь затремтів прислухаючись.
Хор спільний (за коном).
№ 22
Гей, шуміть, ліси та бори, Привітайте нашу путь: Вже циганські табори В гості з піснею ідуть. Цигани вертають, Співають веселі, Знакомі вітають Поля і оселі! Го-го-го!!
Василь. Цигани, цигани! Вони тут, тут! Галя. Василю мій, Василечку!
Хор (за коном).
Ті ж округ картини милі: Гай, долина і село;
При дорозі хрест похилий, Як і перше тут було! Цигани вергають... і т. д. го-го-го!!
Василь (слухаючи спів). Що? Що? Чого тобі, чого? Так, так! То вони, цигани... Може, навіть наш табір, Апраша!
Галя. Царице небесна! Рятуй мене, рятуй!
Василь (здригнувши). Що? Чого ти збентежилась? Галя. Ти аж тремтиш!
Василь. Я? А чого б я? (Здержується). Байдуже!
Прийшли... переночують... та й підуть на волю!
Галя. Ні, ні! Вони тебе вкрадуть у мене!
Василь. Чи ти ошаліла? Відкіля тобі впало? Що їм до мене? Одрізаний уже!
Галя. Вони зостануться тут на погибель нам, і наша вся справа пропала!
Василь. О ні! Того не може бути! Я піду до них. Галя. Що-о?
Василь. Піду... розкажу їм про мої пригоди й недолі... і вони зглянуться... підуть.
Галя. Я тебе не пущу! Я, як вуж, обів'юсь кругом тебе і кроку до них ступити не дам!
Василь. Тільки на хвилю.
Галя. Ні, ні!
Василь. Що ж то? Не віриш мені?
Галя. Тобі я вірю, але їх боюсь: там чаклуни, чарівниці! Благаю тебе, заклинаю, в ногах валяюсь...
Василь (вдержує її). Та не заводь, не лементуй! Скоро хочеш нашої згуби — згину, а не піду!
Галя. Сховайся, щоб тебе і оддалеки не пізнали! Василь. Добре! Добре! Іди до хати!
Галя. Іди і ти!
Василь. Там душно, я тут засну на вільнім повітрі.
Галя тягне.
Та будь же спокійна, голубко моя! Я ані кроку не рушу. (Цілує). Я вже забув їх, та і вони... Яка ще з тебе, Галю, дитинка нерозсудлива. Ну, іди ж до хати, іди! Спи спокійно! Добра ніч! (Обніма і проводить).
ВИХІД VIII
Василь, Галя і Гордиля.
Василь (ляга на призьбі). Так! Вони, коли наважились, то зостануться. Чи наш то табір? Хоч би довідатись! Як у них, що? Чи прибув хто на моє місце? Чи Аза...
Аза! (Зітха). Ох, хоч би здалеку побачити!! Гордиля приходила, казала, що там жде мене кохання і щастя... Ах, далі, далі все спомини! Треба заснути душею... мертво, безпробудно! (Стиха і заспокоюється).
Музика почина проводить чарівний мотив. Галя позира часами в вікно.
Хор (за коном).
№ 23
Нічка спустилася тиха, Серденько тьохка, палав; Жде тебе ласка і втіха, Мій пожаданий, мій рає!!
Гордиля (підкрадається). Василю! Сину мій! Вставай. Тебе брати ждуть, тебе жде кохання!!
Галя (у вікно). Ой!!
Василь (схоплюється). Ах! Мамо! Знову!! Гордиля (одходячи). Там воля, розкіш, рай!
Василь (кидається в ліс). Там? Там?!
Галя (на порозі). Василю! Василю! (Зомліла).
Завіса
ДІЯ П’ЯТА
Долина в лісі, осяяна місяцем. Вглибині, за прорізними деревами,— віз, намети, розкидане вбрання,— видно, що табір ще гаразд не розпакувався. Наліво частина долини одмежована густими дубами, де під ними темно; за дубняком високий скелистий пригорок.
ВИХІД І
Апраш, Аза і Пура.
Апраш лежить перед огнищем ближче до зрителів, палить люльку; далі перед наметом прибирається Аза. Зліва на скалі сидить Пура. Біля повозки і скрізь на дальнім плані сидять і сплять мальовничо цигани.
Пура (співа).
№ 24
В сянні місячнім тріпоче Вишенька рясна, Моє серденько лоскоче Мрія чарівна;
Місяць зайде за хвилину, Потемніша гай:
Жду свою красу-дівчину, І полинем в рай!
А як ніченька заслона Ляже навкруги, Припаду до її лона
І нап'юсь жаги!
Апраш. Співай, співай! (Затягу єтся і спльовує). Знаємо ці співи, не забули ще і тепера: добре, як надаремне дратимеш горлянку,— горілкою лишень промочиш, та й уже по справі; а як ще, бува, яка дурна та на ті співи почне одспівувати? Ну, тоді вже розпочнеться клопіт: спочатку співи, далі регіт, далі шепіт, а далі лайка, хованина... а далі чоловік перейде на ганчірку, а далі шука доброго дерева і догідної гілки... Го-го! Цікава сторія. (Смокче люльку).
Аза (прибираючись, співа).
№ 25
Ох, не тріпайся, серденько, в груди, Бо мій любий сьогодні прибуде! Як до тебе він вухо прихиле, То признайся йому, моє миле, Що без його шалена гризота, А з ним раювання й пещота!
Ох, прилинь же до мене, прилинь: — Не зазнав ще таких ти хвилин!
Апраш. Що то, одповідь? Не може бути, щоб Аза до Пури? (Підводиться, придивляється). Га! Прибралася... певно, кудись... а! Недарма сюди тягла табір — за давнє взялася... Ні, треба буде кінця покласти... (Заходить).
ВИХІД II
Ті ж і Феся.
Аза (зупиняючи Фесю, що бігла). Куди простяглась?
Феся (змішавшись). Так... до_. подруги...
Аза. Бреши! Прямісенько до Пури... недарма ж він вигукував.
Феся (сміється). Може, і до Пури... хі, хі, хі!!
Аза. Уже, значить, п'явка впилась у серце?
Феся. Не таке в мене серце, щоб з його кров висмоктали...
Аза. Тобто і закохатись не здатне?..
Феся. Гм! Закохатись — чому ні? А щоб на ланцюзі його прикували, то годі: нехай за мною гинуть, а я тішитимусь:..
Аза. І якби твій коханець насміявся над тобою і кинув тебе ради якої другої ухмилки, ради іншої ласощі... то ти б теж тішилась?
Феся (злякавшись). Мій Пура такого не зробить... хіба ти що чула?
Аза. Та це ж тобі байдуже?
Феся. Ні, я б видрала тій очі...
Аза. А йому?
Феся. Не знаю що... а тільки б... проміняла зараз на другого.
Аза. Щаслива ж ти дуже.
Феся. Чим?
Аза. Що не вмієш кохати... Спокійніше!
Феся. Ні, я можу... я Пуру... аж мліє, шаліє... і я не тямлю себе.
Аза. П'яний чад, а не кохання. Кохання — це така сила, якої не вирвеш і не викинеш з серця... Кохання — це мука необорима, вогонь невгасимий... кохання — це разом і пекло, і рай...
Феся. Цур йому, коли таке!
Аза. Я б не помирилась на другім коханні... а того б, хто довів мене до загину і зацурав... о, я б на йому помститись зуміла... (Перебиваючи тон). А що, я гарна? До лиця мені це убрання?
Феся. Чудовна, як сонячний промінь...
Аза. І закохане око, глянувши на мене, сп'яніє і спалахне вогнем?
Феся (обніма). О, згорить на вугіль...
Аза. Так і мені ще не заказана радість? О, я щасливою... можу бути... тільки такого вистражданого щастя вам, буденним душам, не згадати й не здумати... (Збентежившись). Що за знак, що й досі нема? З матір'ю Гордилею, здається, пішов... хіба та ясноока зупинила? О, прокляття! Це мені вогнем займа кров... Хоть глянути, де вони? З тії скелі видко дорогу... (Пробігла на скелю).
ВИХІД III
Феся і Пура.
Феся (дивлячись вслід). Ох, дістала ти, бачу я, болячки...
Пура (підкравшись, обніма). А ти не болячечка мені? Феся. Ой! Перелякав!
Пура. А то ж не правда хіба? Дожидаю, дожидаю її, аж ноги поклякли, рву голос, аж груди звело, а їй байдужісінько...
Феся. А хіба ти мене ждав? Чого?
Пура (цілує). Ось чого!
Феся. Стоїло!
Пура. Над життя стоїло!
Феся. Ет, дурниця!
Пура. Та що ти таке плетеш? Схаменись, бо я і сказитись можу...
Феся. Ану, сказись,—я подивлюсь, чи ти кусаєшся?
Пура. Отак ще кусатимусь. (Припада до шиї).
Феся (виривається). Ой шалений! Боляче! Чи ти не здурів!
Пура. Не дратуй!
Феся. Так я од такого і утечу... (Побігла). Ха-ха-ха-ха!
Пура. Ні, тепер не втечеш! (За нею).
ВИХІД IV
Аза і Апраш.
Аза (сходячи, тривожно). Нема... нема... Що б значило? Хіба в тінь між дерев зайшли... довідатись...
Апраш (заступа дорогу). А ти куди?
Аза. Куди мені хіть.
Апраш. До панича чи до цигана?
Аза. До одного і до другого, може...
Апраш. А, сто чортів, стій!
Аза. Набік мені з дороги, старий!
Апраш. Стій, ані кроку з місця!
Аза. А то що? Хто кому пан? Набік!
Апраш (хапа за руку). На віз! Спочивати!
Аза. Пусти! Геть! Бо я тобі жили перегризу!
Апраш. А, гадино! Ну, я тобі доведу, хто має право! Що я на все тобі досі вважав, що вів табора, куди ти хотіла, то не з страху твоїм гнівом, дурна, але з жалю до тебе, з любові...
Аза. Ха-ха-ха! З любові?!
Апраш. Азо! Перестань шаліти, перестань казитись, як причинна! Будь моєю, стань подружжям мені! Я забуду усі муки, які я поніс через тебе, і робитиму, що тільки твоя воля захоче... Ти будеш тут отаманом, додошем — не я!
Аза. Здурів, діду... Я? Твоєю? Мені тебе пригортати, пестувати? Ха-ха-ха!! Та глянь у воду і полічи собі зморшки: батьком тобі бути моїм, а не коханком... Пусти!
Апраш. Не хочеш, ні?
Аза. Ха-ха-ха! Ти справді ошалів? Зсунувся з глузду?! Апраш. Ні! Ні!
Аза. Бр-р-р! Твоя хіть тільки огиду зрива... Геть з дороги!
Апраш. A-а! Кодло чортове, я ж тебе научу послу-хання!
Аза. Ха-ха-ха-ха!! Чи й справді?
Апраш. Зараз переконаю... (Обніма). Мусиш бути моєю.
Аза (виривається). Геть, подлий!
Апраш (гвалтовно). Мусиш робити, що я кажу! Або (вихоплює сокиру) бачиш сокиру?
Аза. Начхать мені на твоє кохання, на твої грозьби й сокиру! Одно мов слово у мами — і станеш ти попихачем, рабом...
Апраш. Брешеш!
Аза. Хочеш доводів? Але мені ніколи зараз, бо і пан мене жде у палаці, і циган у мазанці... Бувай здоров, Діду!
Апраш. Похваляєшся ще, гадюко? Не до коханців тобі дорога, а в пекло! (Кидається).
Аза. Пробі! Гвалт! Рятуйте!!
Апраш догани її; але вбіга Василь, вирива сокиру у Апраша, валить його і наступа ногою; це все під дубами в тіні. Гордиля підходить у табір.
ВИХІД V
Василь, Гордиля, Діго, Янко і цигани.
Гордиля (показує на Апраша). Зв'язать його! Хай провітрює під колодою пал.
Кілька циган в'яжуть Апраша.
Аза (до Василя тим часом). А! Нарешті! Відала, знала, що скоро зачуєш мій спів, прилинеш птицею, прилетиш стрілою.
Василь. Азо!
Всі розходяться, і Аза теж одходить з Гордилею, шепочучись.
(Протира очі, мов обуджений). Де це я? Огнище... віз... шатро... цілий табір братів-циган, і я серед них, між своїми? Вільний! Свободний! Ах, які розкоші, які втіхи! (Зітха глибоко, радісно). Дихають груди легшим повітрям, ясніше блимають зорі... (Розпаляється). Вітай мене, місяцю ясний, пораднику в ночі, своїм променем, вітай мене, рідне шатро! Тут знову я тим, що здавна був.
Апраш (лежачи). Ха-ха-ха-ха!!
Василь. Хто тут?
Апраш. А не казав я тобі, пам'ятаєш, що ти раніш чи пізніш, а знудишся за нашою піснею.
Василь. Апраше! Апраше! (Підходить, протяга руки). Старий мій друже! Що ж ти не обнімеш мене, не протягнеш руки до перевертня?
Апраш. Ха-ха-ха!! Добре каже — тепер протягать йому руки!
Василь (придивляючись). Що? Тебе скручено?
Апраш. А так, спасибі тобі. Зв'язали мене, як бачиш: старий сніп завжди в'яжуть.
Василь. Тебе зв’язали? Тебе, Апраше?
Апраш. От, велика річ! Сповили мене, як дитину, і баста: часто і для старих сповивача треба.
Василь його розв’язує.
Спасибі! Ану, дай я на тебе гляну... Гм! гм!! Як на господаря селянського звівся! Визираєш пишно!
Василь. Ох, не смійся, старий, бо, коли б ти знав... Апраш. Що, якби знав? Що?.. Ха-ха-ха!.. Та, глянувши на тебе, знаю все чисто — і що було, і що буде...
Василь. Що буде?
Апраш. А так... го-го! Цікаві ночі незабаром надійдуть... го-го!
Василь. Не розумію тебе.
Апраш (показує на Азу). Вона тобі розтлумачить то швидко. (Пішов).
ВИХІД VI
Ті ж, Аза і Гордиля.
Василь. Азо!?
Аза (постерігши Апраиіа). Апраш?
Апраш (набива люльку). Ха-ха-ха! Та ти вже мені обридла! (Виходе гордо).
pop иля (підходить). Азо! Глянь-бо, промов до його: ач, як громом прибитий; але очима аж їсть тебе. Аза. Мамо!
Василь (до себе). Яка ж вона хороша, яка знадлива! (Підходить до Ази). Азо!
Аза. Хто то? А! Василь? Коваль селянський, пишний господар, багатий властитель! Вітать його, вітать серед убогої циганської зграї!
Гордиля. Оті добра селянські зігнули йому волю, зв'ялили серце і знищили силу юнацьку.
Аза. Але що ж вас привело сюди в таку пізню добу? Чи панської забавки ради, чи ліків нагла потреба? Або, може, поворожити у циган хочете, пишний господарю, дружино щаслива? Кажіть-но, кажіть, чого вам треба, чого? Може, бракує щастя при вашій укоханій жінці?
Василь. Ох! (Лама руки).  Гордиля. Не муч уже його! Годі, досить!
Аза. Може, бажаєте пісні чи танця? Все до послуги такому дорогому гостю... Приказуйте! (Стала і, ударивши в бубон, співа).
№ 26
Як буря на морі Хвилю горами здійма, Так в серці при горі Ні просвітоньку нема; Коли ж радість просвіне, Затріпоче і сумне, І щастям-коханням Всипле, мов вогнем, мене!
Василь. Ох, Азо, не муч: я вже за своє одпокутував. Гордиля. Ех, правда: на тебе, бідолаху, і глянути жаль... Сину мій любий, не казала я, що тут тільки кревні! І сам скуштував гіркої, і нам завдав горя.
Василь. Мамо! (Втира сльозу).
Гордиля (до Ази). Це тінь тільки якась од давнього Василя.
Аза. То з щастя, від залишку щастя... правда?
Василь. Азо, май жалість: чи годиться кепкувати над нещасним?
Аза (з болем). Жалість? А ти мав її наді мною? Василь. Над тобою?
Аза (змішавшись). Над... нами всіма...
Гордиля. І над нею, і наді мною, і над нами усіма. Нащо нас кинув?
Василь. Ох, чи я знаю, що то було — сліпота чи чари? А які муки, які гризоти витерпів я душею!! Думка про вас по тропі ходила за мною... Ледве зачув я вашу пісню, ах, Азо, я і не знаю, я того розказати не можу... але щось дивне сталось зі мною: нова кров, нові думки, нові поривання заграли у грудях...
Аза. Думав про нас?
Гордиля. Жив з нами серцем, дитино?
Василь. Так, так! А ти? Чи згадувала мене хоч разочок, чи понудилась коли?
Аза. Чи я нудилась? Ох, ох! (Насильно). Ні, ні! Аза не вміє за невдячними...
Гордиля. Не вір їй: вона навмисне накерувала сюди табір, щоб тебе...
Аза. Мамо!
Гордиля. Th не муч уже його: він твій, а через тебе і мій! Азо, як за це тебе я любитиму. Вернула мені дорогого мого Василька! (Обніма і одходить).
ВИХІД VII
Василь і Аза.
Василь (взявши Азу за руку, довго дивиться). Чи правда ж то, Азо?
Аза. Ет, годі прикидатись: до тебе на крилах летіла, бо кохаю.
Василь. Кохаєш ти, Азо, ти?
Аза. Віддавна.
Василь (обніма її). О, то єсть ще на землі щастя!
Сідають на колоді.
Аза. Від перших літ молодостей моя думка тільки коло тебе витала... а ти не знав того, не хотів знати...
Василь. Зоре моя! Царице моя!
Л за (пригортається). Ах, що я витерпіла: які муки, які боління! Ти не знаєш, скільки ножів пройняли моє серце, поки ти літав до тамтої? Щодня і щоночі з заздрості я конала; ждала тебе й ожидала... побивалась з жалю... Години здавались за віки вічні... Ох!
Василь. Моя єдина!
Аза. Коханку мій. (Схиля голову, голубить його, цілує).
Василь. Яка ти хороша! Які надзвичайні чари витають круг тебе!
Аза (зляга йому на коліна). О?! Бо бачу тебе, бо ти при мені, бо кохаю тебе! Кохаю, кохаю!
Василь. Чарівнице моя!
Аза. Дивлюсь в твої очі і тону в тім раю; чую твої вустоньки на моїм личку... Ох, і тремчу, і палаю, вогнем займається все... Ох, Василю, яка я щаслива!
Василь. Говори, воркочи, воркото моя! Чого ти стихла, моя пташечко?
Аза. Несила! Щастя і розкоші ці сп'янили мене, отуманили гадки.
Василь. Перлино моя, скарбе мій!
Аза. Відниньки ти мій, я твоя... і вже тепер ніхто тебе не одірве од мене, не одірве, ні! Хіба з життям моїм. (При-горта його).
Василь. Азочко!
Аза. Як вовчиця, я боронитиму мою власність; не дам тебе, не дам нікому: ти — мій, мій!
Василь. Єдина моя!
Аза (становче). Залишім це прокляте село і розпочнім нове, нове життя... вкупі... в розкошах, у любощах, у пестощах п'яних!
Василь. На вільній волі, на вільнім коханні!
Аза. Одаль від твоїх ворогів, від злоби та напасті...
Василь. Від поневіряння, одчаю...
Аза (підводиться). І від тієї, га! Від тієї, що тебе у мене вкрала! Ох, буде вона проклята за моє горе!
Ваевль. Так, прок... (Схопившись). Ох, ні, ні! Вона невиновна.
Аза. Невиновна? А, бодай вона згинула!
Василь. Азо!
Аза (одскакує). Будь вона проклята! Будь проклята!
Василь. Не проклинай її,— вона звірилась на мене... вона все кинула задля мене...
Аза. Вона ж зате цілий рік... раювала з тобою, була щасливою, а я... я... а-а!!
Василь. Я присягавсь їй...
Аза. Утікаймо звідсіль! (Бере за руку його).
Василь. А-а!
Аза. Чого вагатись? Василю, Василечку мій! Заклинаю тебе, іди за мною! Ох, ти не знаєш... але одна думка, що ти мене можеш удруге покинути, розрива моє серце надвоє. О, краще смерть!..
Василь. Азо! Що ж мені робити?
Аза. Зглянься, Василю, змилосердьсь наді мною! Глянь,—я до ніг твоїх припадаю... (Припада). Христа ради, зглянься!! Ох, не вбивай мене, не вбивай!
Василь. А! Куди ж його?
Аза. І що ж? Що ж? Не хочеш?
Василь. Не можу.
Аза. Га? Гинь же ти марно! Здихай, як собака на ланцюзі, коли розірвати його — ні відваги, ні сили не маєш! Пам'ятай тільки, що ти одкидаєшся вдруге од мене і що мене вже не побачиш до смерті.
Василь (хана за руку). До смерті?
Аза. Пріч, пріч від мене, ганчірко! Мамо! Гордиле!
Гордиля (підходить). А що, доню?
Аза (сміється). До білої тіка... і нам у дорогу!
Гордиля. І ти не вдержала? Пропав, загинув! До пекла ж! Гей, Діго! Вставать, в дорогу рушать!
Рух.
Василь. В дорогу, в дорогу... без мене? Ох, Азо! Ти не поїдеш звідсіль без мене? Ви мене не кинете тут самого в нужді, у тій пустці, у тій гризоті смертельній? Краще — убийте мене!
Януш. І то: їдь з нами, брате! Хто ж боронить?
Всі. Ходи, ходи з нами, брате!
Василь. Га, хай мене бог святий судить,— їду!
Гордиля. З нами?
Аза (кидається). А, накінець — мій, мій! Навіки! Тікаймо!
ВИХІД VIII
Ті ж і Панас.
Панас (вбіга). І ти тут-таки, цигане, поганче?
Василь (остовпів). Панас?!
Панас. Знав, де шукати тебе, душогубе! При коханці, при чарівниці... Гвалт! Там жінка конає та даремно голосить за чоловіком і батьком...
Василь. Батьком??
Аза. Горе мені! Пропала! Пропала!!
Горд и ля. Прокляття!
Цигани. Геть звідсіль! (До Панаса). Тікай, поки цілий!
Василь. Я — батько? Маю дитинку... дитинку?
Панас. Так, дочку маєш... але, га! що тобі до того? Ти других шукаєш утіх з чарівницями? Хо-хо-хо!!
Діго. Мовчи, собако!
Василь. Ниньки дав мені бог дочку? Ох, Галю, Галю! Бідна!
Панас. Так, бідна, нещасна Галя... стогне, зітха... Гаразд іще, що з холодної втік я... а ти! Ех, подлий, под-лий! Я поклявся Галі — хоч згину, а приволоку тебе до неї.. (Бере за руку). І приволочу,— ходім!
Аза (не пуска). Василю!
Горди ля. Одженіть те щеня!
Цигани кинулись.
Панас. Набік, волоцюги!
Василь (вийма ніж). О, набік, кому життя миле: іду, біжу до своєї дитиночки!
Його не пускають; але він розштовхує.
Аза. Ай!! (Лама руки). Знову мене кинув? Утік! Втретє одцурався? Ай! (Рве волосся собі).
Гордиля. Помсти, помсти невдячному!
Цигани. Смерть, смерть йому!!
Аза (скажено). Ні, не смерть! Муки йому, жалю і нудьги без кінця-краю! Щоб і та каралась! Ох, лихо ж тобі, зраднику, горопасі! Мої очі спалять тебе, мій усміх струїть твоє серце, моя пісня витягне твою душу... і коли ти, отруєний, рабом плазуватимеш за мною, як собака лизатимеш мої ноги, я з реготом, як черв’яка, роздавлю тебе!!
Завіса
ДІЯ ШОСТА
Декорація та ж сама, тільки день. Шатра уже розкинуті і речі розвішані; ковадло і кухня на першім плані; повозки і друге — далі.
ВИХІД І
Усі цигани і циганки. Одні грають в карти, інші співають, інші при ковадлі. Пура з ведмедем. Гордиля учить гадати.
Гурт спільний (співа).
№ 27
Гей, цигани, смуток пріч — Веселитись наша річ; Нехай воля, як той звір, Не тіка від нас у бір!
Гей, цигани, до забави, Звеселить мед-пиво нас: Швидко кинем ці дібрави, До гулянки тільки й час!
Співи переходять в буйні танці.
Пура (вчить ведмедя). Ану, лапу не, як старі баби на роботу йдуть?
Ведмідь показує.
А як з роботи?
Ведмідь показує.
А як старі баби залицяються?
Ведмідь не хоче.
Ну ж, як залицяються?
Ведмідь реве.
Гордиля. Не бий ведмедя: лагідніше учити тра! Діго (коло групи з картами). Хлюст! Моя взяла! Януш. В мене старший.
Діго. У додоша хлюст завжди старший.
Януш. В картах нема додоша. Діго. Поговори!
1-й циган (коло ковадла). Тільки ману роблю, а жадної тобі роботи: от уже два тижні марнуємось...
2-й циган. Завзялись, та й на!
1-	й циган. Тепер і Аза щось не допомага нам.
2-	й циган. Невже зв'язалась з нашим перевертнем?
Циганчата малі бігають, кричать.
Діго (до них). Гей, з очей мені! До дідька!
Ті тікають.
Гордиля (до Фесі). Ну ти, освітніша, іди на село і дітвору бери. Та не вертайтесь мені порожняка жодне,— тільки обачніше, осторожніше!
Діго. А мені там, пикаті, хоть одно порося або шматок сала де уполюйте, бо пісно! (Пішов).
Гордиля. Ну, кожний до своєї тропи! Гайда! (Заходить в шатро).
Цигани і циганки розходяться. Виходить Апраш з відрами, становить і набива люльку; сіда коло ковадла.
ВИХІД II
Василь і Апраш.
Василь (іде замислений і спирається на ковадло). Холодне, і воно холодне! Всюди холодно, а пам'ятаєш, Апраше, як було в нас?
Апраш. Ет, по-дурному переливати минуле,— сам бог не верта назад світа.
Василь. Де Аза?
Апраш. Та кинь ту гадину!
Василь. Ох, кинув би, та...
Апраш. Слухай, Василю, чого ти сюди щодня волочишся, га?
Василь. А я знаю, що зі мною діється?
Апраш. Ой тут запалились на тебе: опинишся в чорта у пеклі.
Василь. А найкраще! Хата мені огидла, а до вас вернутись не можу: цілими днями блукаю непритомним у лісі, вернусь до жінки, до дитинки, сяду коло них... ні, думка за вами; з одного боку, тягне кров циганська, давні звички життя, а з другого — совість... і над усе Аза...
Апраш. Сатанинська душа! Я її знаю...
Василь. Ах, якою ж пекельною силою прив'язала до себе! Наблизитись не дає, а оком вабить палюче.
Апраш. Ет, кого вона не порива, не вабить?
Василь (заздро). Всіх, правда, усіх; я скаженію, сатанію з того, Апраше! Як мені її зненавидіти? Научи!
Апраш. Та чи варто і кохать оту Азу!
Василь (скажено). Аза, Аза! Яке ж це імення для мене солодке, яке ж і пекельне!
Апраш. Пекельне, правда: що вона виплітала, як виїхала з цього села? Ой, ой, ой!! А далі намоглась сюди і тут уже, нарешті, сказилася: оці два тижні аж горить, аж шаліє... обнімала тебе, а тепер голубить пана в палаці.
Василь. А, а! Я сам бачив, як вона пестувала... Чом я не кинувся, не замордував їх обох!?
Апраш. Варт за чорзна-що гинути? Нема такої хвороби, щоб горілка не згоїла, го-го!
Василь. Душа не прийма.
Апраш. Пусте: душа ж у тебе не з лопуцька, а хоче того, певно, що й людська?
Василь (рве на собі волосся). A-а! Замордую і себе, і її!
ВИХІД III
Ті ж і Гордиля.
Гордиля (підходить). Га, гаї Вельможний господар знов тут. Я знаю, чого ти сюди вчащаєш! Не життя наше, не братерство тягне тебе, волоцюго: ти вірним не будеш ніколи, і я вже вирвала тебе з серця; а тебе тягне сюди примха, мана!
Василь. Мана, необорима, пекельна!
Гордиля. Ні, Ази тобі вже не дам; цю дитину допильную принаймні...
Василь. А, а! Пекло! Відьма! (Кидається до неї).
Апраш (підходить, бере під руку). Та ну, не шалій; ходім за порадою.
ВИХІД IV
Гордиля і Аза.
Гордиля (вслід йому). Згинеш! Згинеш! Одірвавсь од мого серця і згинеш! А як воно боліло і болить за ним, мов за... сином... А на моїй Азі, на моїй горлиці не потішишся! Ох, онде і вона! А яка ж смутна та змарніла!
Аза виходить з шатра, спустивши голову на груди.
Гордиля. Дитиночко моя, горличко, пташко золотопера! Чого ж ти все сумуєш та лементуєш? Опам’ятайся, перестань!
Аза. Ох, мамо наша...
Гордиля. Знаю, знаю, що тебе смутить, квіточко моя, жайвороночку мій, клейноде мій!
Аза. Ох, не промовляй до мене так лагідно, так чуло, бо... я не хочу плакати... я соромлюсь плакати, а твої пещоти...
Гордиля. Плач, плач, рибко золота, виплачешся — на душі полегшає...
Аза. Ой ні! Коли б ти відала, що тут робиться?!
Гордиля. Ягідко моя! Чого ж? Ти себе не рятуєш, а готова і життя стратити задля зрадника.
Аза. Я готова життя стратити? А що тобі в голову впало? Я його ненавиджу, ненавиджу, як ще нікого на своїм житті, в світі.
Гордиля. Хе-хе! Запалилась у слові, а, направду кажучи, ти його все кохаєш.
Аза. Я його? Проклинаю!
Гордиля. І він тебе кохає.
Аза. О! Кохає?
Гордиля. Кохає і любить так, як і ти, без душі.
Аза. Ох! Говори, говори! Ти і не знаєш, як гоїть це моє серце.
Гордиля. Цілими днями снується за тобою, як тінь, пильнує, підгляда.
Аза. А! Спасибі, спасибі вам, злі чи добрі сили... ну, далій, далій!
Гордиля. Оце лоба розсадив собі об дерево, як ти до двору ходила, а до своєї хати і не навертається.
Аза. Ха! А та мучиться! Га? Мучиться?! Ох, яка ж я щаслива, яка щаслива! (Цілує Гордилю і рида).
Гордиля. А коли б ти тільки захотіла та до його б одним словом обізвалася — зараз би плазував отут, перед тобою...
Аза. Зараз би?
Гордиля. Що ж, пташко, як думаєш?
Аза (гвалтовно). Мені спробувати... мені його знов нахилять до єднання?! Та він же тричі кидав мене! Тричі мого кохання цурався, тричі втікав! Я в ногах валялася, і знову б то у його ласки прохати? Та я б перше його задавила, а опісля б і з себе видерла пазурами душу!
Гордиля. Правдива циганка — не мішана кров. Такою і я була змолоду!
Аза. О, за ті муки, за ті приниження... довіку йому прокляття! Мало йому пекла, мало!
Гордиля. А! Так, так!
А з а. Я його замучу, зальотами буду чарувати, вабити... аж згине, аж згорить в моїм оці! (Виходить і сіда, пан-труючи край шатра).
Василь входить і, забачивши Азу, зупиняється.
А що ж з моїм серцем станеться? Нудьга, нудьга... до смерті! Ох, яка ж я нещасна, безталанна! (Хутко входить в шатро).
ВИХІД V
Василь і Опанас.
Треба було давно те зробити.
Хто то?
День добрий, циганку, день добрий. Ти тут?
А чому б і ні? Може, і я тут закохався у яку
Василь. Ні! Не можу... несила! Або доб'юсь... або на шию налигача!
Опанас.
Василь.
Опанас.
Василь.
Опанас.
чорнуху, бо вільний кавалер! Ха-ха-ха! Он у тебе і жінка, і дитинка, а нових любощів шукаєш... коханець! Хо-хо-хо! Гвалт!
Василь. Не дратуй мене, не ріж!
Опанас. А борони боже! Та я б... А та твоя велика звірюка: вродливі очі і сміються до тебе, і горять, як у вовка, коли він з голоду готовий гризти залізо... І я б
закохався...
Василь. Панасе! Пожалься!!
Опанас. Нехай там чорти візьмуть і Галю, і немовлятко дурне! Схудла — аж фе! Певно, швидко умре, то й краще! Була дівчинкою, як маківка повна, а тепер що? Кістяк! Та як же таке і милувати? Гвалт, гвалт! А з тебе ласун і джигун мудрий — он-то який! Хо-хо!!
Василь. Годі, досить! По всьому тепер!
Опанас. Значить, додому вернешся?
Василь. Ні, до пекла!
Опанас. А, туди й дорога! Коли позбувся совісті і спродав серце... а розкошів бракує — то один кінець.
Василь (непритомно). І їй легче буде...
Опанас. О, що легче, то легче! І пан, і громада поможуть; а коли не подола горя, то сирітку більше пожалують ще... Не сумлівайся, друже!
Василь. Ні, так не можна... ще Азу знайду... востаннє скажу... Вона нарочито... вона коха мене...
Опанас. А! Так бувай здоров! Шукай своєї погибелі, пропаща звірюко! (Пішов).
Аза виходить.
Василь (не слухаючи). Востаннє спитаю, за віщо... А! Ось і вона! (Підходить). Азо!
ВИХІД VI
Василь і Аза.
Василь. Азо!
Аза хоче йти.
Дай же мені до тебе хоч промовити! (Бере за руку). Май жалість! Не будь такою жорстокою!
Аза. Пусти мене!
Василь. Одно словечко, тільки одно словечко з твоїх уст, один погляд...
Аза. Пусти мене!
Василь (запале но). Ні, ні, не пущу! Хоч раз мусиш мене вислухати: для чого ти то окропом ошпариш мене, то крижину за пазуху вкинеш?
Аза. Окропом? Ха-ха-ха!! Не вір — ні усміху, ні очам, а вір-но моєму слову, що ненавиджу!
Василь. Неправда! Ти мене кохаєш... нарочито хочеш сховати, що серденьком чуєш, та марно!
Аза (зусильно). Що чую? Ненависть, огиду!
Василь. За що ненависть, огиду? Хіба не бачиш, якою жагою-мукою, яким коханням палаю до тебе?
Аза. До мене? До мене тільки? А Галя? Ха-ха-ха!! Двох разом мислиш кохати, двох разом, розбещений цигане? Ха-ха-ха!! Може, то втішно, тільки забавки ті не зі мною: Аза товаришки не хоче; Аза тільки одна; де друга — там Ази не буде!
Василь. Одна, одна ти в серці! (Хоче обняти; та ухиляється).
Аза. А біла та і дитина?
Василь. Галя перегоріла... дитинка ще...
Аза. Вирви усіх їх з серця, викинь з душі, а щоб ні сліда, ні слідочка не зосталося.
Василь. І кохатимеш?
Аза. Зачарую раєм, напою щастям, затуманю жагою...
Василь (хапа за руку; та змією звивається). У мене все горить тут... світ крутиться... я не знаю, де я і що я! Одна ти у мене... все, все оддам... Цілий світ завалив би для тебе!
Аза. Хороший мій! (Схиля до його голову).
Василь хоче обняти.
(Одскакує далеко до каменя, вхопила бубон і співа).
№ 28
Коли сонце засне І поляже туман, Приголуб ти мене, Обійми ти мій стан: Свої палкі вуста Я з твоїми зіллю; Всі скарби дочиста Я оддам без жалю, Напою дурманом І сама ним уп'юсь... Та й забудуся сном, Що й повік не проснусь!
Василь (шалено). Ох, яка ти чудова; яким вогнем пала твоє личко! Скільки блискавок в оці. Я — твій! (Під-біга до неї).
Аза. Мій?
Василь. Твій, твій навіки! Аза. Не вірю... знов насмієшся... одуриш!!
Василь (Принада їй до ніг). Рабом твоїм буду довіку... собакою, прикованою ланцюгом до ноги твоєї... не то слово, дихання твоє ловитиму...
Аза (кепливим тоном). Убий жінку і дитину... Василь. Азо!!
Аза. Убий для мене: ти ж їм теж присягався... Василь (схоплюється). Прокляття!
Аза (встає). Так пріч же від мене! Як те забачить мій коханець, то тебе витурить із села...
Василь. Коханцем ще передо мною похваляєшся! А-а!!
Аза. Знайду ще собі другого, знайду тисячі, а твоєю не буду!
Василь (несамовито). Гей, не грайся з одчаєм моїм!
Аза (злорадо). З одчаєм? О, нарешті настала година моєї помсти! Так, я тебе перше кохала, не бачила нікого в світі, крім тебе, тобою і думала, тобою і жила... а тепер огидлим ти став моїм очам, ненависним серцю... плюгавішим за плаза... ха-ха-ха! До пана тепер, до любощів, до розкоші!! (Іде).
Василь. А! Так так? (Хана за руку). До пекла ж підеш! (Б'є ножем).
Аза. Ай! Смерть?! (Пада). Я... чиста... кохала... тільки... тебе... одного...
Василь (теряючись). Мене... одного?.. Га?.. Чого ж мовчиш?.. Чого не тікаєш?.. Чого не смієшся?.. Га?.. Мене... Одного?! Ну, промов же?.. Як?.. Чого твої вуста поблідли?..
ВИХІД VII
Ті ж, і Апраш, та Гордиля, і цигани.
Апраш. Що ти зробив?
Гордиля. Мертва? Дитино моя! (Принада). Цигани. Зарізав? Нещасний!!
Василь. Тихо... тихо! Годі!.. Не розбудіть... Вона тільки... мене одного... Тихо... спить і не втече... не втече... ха-ха-ха!!
Завіса тихо спада
