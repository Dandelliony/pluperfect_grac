117.	До Віри Коцюбинської
2 січня 1898 р.	21, неділя.
Голубонько! Пишу тобі й сьогодні кілька слів. Більш листів од мене до різдва не матимеш.
У вівторок вранці виїду — в середу вранці буду вдома.
Балуєш ти мене, серденяточко! Купуєш мені всякі гостинці, що ж я тобі подарую?
Я не хочу бути гіршим за тебе.
Взяв свою пробну карточку. Погана знов! Не скидаюся на ній. Просто біда мені з тими фотографіями! Наші карточки будуть готові завтра.
Сиджу тепер і чекаю Боровиків. Хоч листа не дістав од них, а проте може приїдуть нині, бо 20-го мали виїхати з Адесу. Коли до 8-ї не будуть, мушу піти до Кравченків. Тільки що прибігав і в страшній претензії, що я у їх не буваю. Мусив дати слово, що сьогодні буду, а за це мені обіцяли прочитати «дещо» з власних творів. Можеш уявити, яка приємна перспектива!
Листів знов ні від кого не було.
За цей лист мусиш, дитиночко моя, доплатити 4 коп., бо я не спостеріг, що у мене нема марки, тільки па 5 коп. знайшов. Зате можна бути певному, що дійде. Невже правда, що Юрась сам бігає? Це мені здається чимсь з «тисяча й одної ночі». Ніяк не можу собі уявити, що він
бігає. Ну, цілую тебе, голубонько моя єдина, серденько моє любе. До скорого й так бажаного побачення. Цілую ще раз. Всім нашим поцілунок.
Твій повік Муся.
Я здоров.
118.	До Віри Коцюбинської
10 січня 1898 р.	29, понеділок.
Моя єдина Вірунечко! Доїхав я добре, хоч цілу ніч не спав, бо було тісно. Льоня ще до Крут загубив свою шапку: вона злетіла йому з голови, коли вийшов на площадку. Так без шапки й доїхав до Києва. Тільки що приїхав сюди, а вже дістав твого листа, того, що ти писала до свят ще. Лист йшов до Житомира аж 7 день. Так було мені приємно прочитати твого листа, що я аж вдячним був пошті за передсвятний нелад. Дістав одкритку від Боржковського, який гостював у Боровиків. Пише, що не заїхали Боровики через слабість Олени і що Віталь сам поїхав додому. Обіцяє заїхати до мене в січні. Така досада! Того самого дня, як я виїхав додому, приїздив до Житомира Єремієв. Дізнавшись, що я поїхав додому, він, не розпитавшись, поїхав до Вінниці і тільки там дізнався, що ми в Чернігові. 31 має бути в Москві, а через те не побачимось. Когена не застав, зате дістав аж 2 телеграми від нього; от вони: --- Як це розуміти, і досі не знаю. Ну, побачимо. До завтра, моє голуб’яточко єдине! Цілую тебе міцно. Твій Муся.
Поцілуй всіх наших і Юрася. Прийшла депеша: Делянов помер.
Читай з лупою, як не розбереш. Ще раз цілую.
154
119. До Віри Коцюбинської
11 січня 1898 р.	ЗО.ХІІ, Мінель, 22.
З Новим роком, моя ти дитиночко кохана! Цілую й обіймаю тебе нині міцно й щиро. Бажаю, щоб нам з тобою не розлучатися в новому році, а кохатися так, як кохалися і в минулому. Бажати більшого кохання був би гріх.
Не хочу тебе смутити, а тому не напишу, як мені сумно буде стрічати новий рік без тебе. Треба якось втихомиритися і не дуже сумувати, бо цим не поможеш. Маю надію, що скоро побачимось, може, скоро зовсім покину Житомир, бо ті телеграми від Когена щось-таки значать, мабуть, щось віщують: або він справді матиме гроші і тоді зверне мені залог, або продасть газету, а тоді знов-таки матиме спроможність вернути залог і раніш пустити мене. В кожному разі розв’язка наближається, і ми скоро, надіюся, будемо вкупі.
Не хотілось би тільки лишитися знов без посади, а через те треба старатися, щоб заручитися чимсь у Чернігові. Не знаю, що тобі одписав Малявка на твого листа, може, справді треба мені подати просьбу. Розпитайся, дитиночко, дізнайся про все, про що можна дізнатися, і напиши мені, порадь, як зробити краще.
Так як у мене є надія і на повітову і на губернську управу, то я боюсь гнатися за двома зайцями, щоб, бува, часом ні одного не спіймати.
У мене так багато було нині роботи, треба було надолужити те, що пропустив за свята. Та й тепер, перед підпискою, таки багато роботи.
Пишу тобі нині лише кілька слів, завтра напишу більше.
Я здоров, в дорозі не застудився. Новин не маю жадних.
Вчора стрівся в редакції з Мачтетом, але я хапався, змучений з дороги, додому і через те нічого з ним не балакав. Видався мені несимпатичним.
Серденяточко моє єдине, зіронько моя ясна, не сумуй, не журись, не турбуйся: вір, все буде краще. Будемо разом, будемо щасливі, ми маємо на це право. До вчорашнього листа не маю нічого додати, всі новинки написав уже тобі вчора. Ще раз цілую тебе, серце моє миле.
Твій Му ся.
155
Кохана матінко! Цілую Вас і поздоровляю з Новим роком. Бажаю Вам од серця здоров’я та задоволення. Не журіться і не сумуйте, не забувайте, що Муся Вас кохає і скучає за Вами. Цілую Вас, мамочко, ще раз. Ваш Муся. Лідю й Юрасика поздоров і поцілуй. Чи здорові у вас всі?
Ще раз цілую тебе, Вірунечко моя, в оченьки, устоньки та ручки. Твій Муся.
120.	До Віри Коцюбинської
12 січня 1898 р.	31.ХІІ. Мінель, 22.
Сподівався я нині від тебе листа, голубочко, та не дістав. Значить, ти не мала часу або пошта зробила мені таку штуку, що задержала його. Завтра, певно, вже матиму свою єдину житомирську втіху — читати твого листа. Не забувай Мусі — пиши. Я вже пишу 3-ій лист.
Нині доведеться стрічати новий рік. Стрічатиму його один, за своїм столом, з думкою про моє щастя, про мою втіху — Вірунечку. Цілуватиму тебе в думці, пеститиму — може, легше буде. Згадаю Юрасика, маму, Лідю — • може, легше буде. Все ж таки у любому гурті, не зовсім один, серед чужих, холод [н] их готельових стін.
Мій лицар (над канапкою) насупився чогось, певно згадав свою родину, бідний, певно, йому невесело стрічати новий рік, хоч він вже звик до самотині.
Отак ми обидва, я й лицар, стрічатимемо нині новий рік, далекі од всього милого, дорогого, чужі серед новорічних веселощів незнайомого нам города.
А де ти, щастя моє, будеш нині? Чи згадаєш Мусю, коли тебе вітатимуть з Новим роком?
Отже, перше й найщиріше поздоровлення маєш від мене.
Напиши мені, серденько єдине, де ти була перед новим роком, чи весело стрічала, з ким бачилась.
Сьогодні забігав в контору Чебанов. їхав на весілля — виходить заміж Шпігель, співачка, що ми чули її в «Міньйоні». Обіцяв Чебанов написати до тебе: хоче приїхати колись до Чернігова — дати концерт (не правда ж сміливий?) на користь бібліотеки громадської.
Роботи маю по горло. Саме підписка, в конторі не встигають всього зробити.
156
Завтра частину дня пробуду в конторі, а частину вдома. Нікуди не піду, та й куди б мав йти? Не цікаво.
Листів не маю.
Коли дістала «Зорю», пришли мені. Коли почуєш які новинки од «Ілі», напиши.
Не посилаю нікому новорічних карток: чи варто?
Голубочко моя! Не гнівайся на мене, що я зараз попрохаю тебе не забувати моєї просьби — берегтись, не робити ніяких небезпечних рухів, не бігати прудко, не застуджуватися і взагалі дбати про себе й про того милого мені вже гостя, якого ми сподіваємося. Серце моє, не сердься, а лучше поцілуй мене в думці, як я оце роблю зараз з тобою.
Бувай здорова, моя квіточко гарна, моя дитиночко, серденько моє, долечко. За 2 — 3 дні вишлю тобі гроші.
Цілую тебе ще раз сто. Твій Му ся. Цілую маму, Юрасика, Лідю.
1898
121.	До Віри Коцюбинської
13 січня 1898 р.	1 січня, 98.
Перше поздоровлення дістав я від тебе, моя ти єдина. Рано, о шостій годині, дістав я телеграму — саме тоді, коли ти мені снилася, серце моє.
Мені снилося, що ти приїхала до мене на Новий рік з Богданкою, і поки я, неодягнений ще, цілую й поздоровляю тебе, Богданка стукається в двері, щоб її пустити. То стукався телеграмщик.
Спасибі тобі, Вірунечко, за пам’ять, спасибі за телеграм, хоч ще більше спасибі мала б за лист, якого я з такою нетерплячкою чекав нині, хоч не дістав. Сьогодні ти вже 2 листи моїх матимеш, а я ще ні одного. Потерплю до завтра.
Тільки що виправив візитьорів — Кравченка й Чебанова. Обіцяв їм не віддати візита, бо це противно моїм поглядам. Кравченко вже щось написав (певно в 2-х томах) за ці дні і кликав слухати. Каже, що й мене там виставив. От небезпечна людина, сущий письменник. Не піду сьогодні, нецікаво. Чебанов просидів щось 2 години, розказував про себе й про свій замір дати концерт в Чернігові, а потому вступити на царську сцену, а потому дістати пенсіон, а потому оселитися десь в жінчиному (нової жінки) майні і т. інші рожеві мрії починаючого артиста.
Кликав до себе, подивитись на дочку.
Дістав від Шрагів карточки. Мушу їм послати свої.
Вчора стрічав Новий рік з Мопассаном. Читав «На воді». Яка це гарна, чаруюча річ, скільки в ній поезії, гнучкої думки, блискучих місць і фарб! Чудова річ, варто
перечитати. Я вже скінчив книжку і вишлю тобі посилкою.
Дитиночко моя! Маю до тебе прохання: пришли мені зараз, як дістанеш листа цього, обидва «Путеводители по Крыму» — і Головкінського і Москвича. Коли б не знайшла Москвичевого путеводит[еля], то позич де-небудь, його можна дістати в Чернігові. Він мені дуже потрібен через татарський словар, що на кінці його.
Обидві книжки мені потрібні для маленького оповідання для збірника в честь Франка, яке хочу написати і присвятити Франкові. Чим скоріше пришлеш, тим скоріш напишу.
Ну, а ти, моя дитиночко кохана? Як тобі, що з тобою? Така досада — 4 дні нічого не знати про Вірунечку, не чути її слова. Невже й завтра не матиму листа?
Так хотілось би дізнатися про всіх Вас, почути, чому навчився за цих 4 дні Юрась, наскільки порозумнішав, чи всі здорові й веселі... Завтра мушу мати твого листа.
Пишу кілька слів Богданці й Лізе. Передай їм. Завтра знов писатиму тобі, а поки що цілую тебе, серденько моє миле, цілую без ліку й міри.
Кохаю тебе. Твій Муся.
Наших всіх поцілуй.
122.	До Віри Коцюбинської
14 січня 1898 р.	2/1, 98.
Нарешті дочекався від тебе кілька слів, моє ти голуб’яточко.
Я аж посумнів, не маючи так довго звістки про тебе. Думаю, що ти розумієш мене, і через те не прохатиму частіш писати.
Учора ввечері нікуди не ходив, сидів удома, читав. Нікого не було.
Сьогодні знов нікуди не піду, бо й ні до кого. Воно у будні, в робучі дні нічого ще, а в свята, коли знаєш, що всі веселяться, якось ніяково почуватись таким самотнім, не мати до кого промовити слова.
А й справді — я тут літерально не маю до кого заговорити щиро, по душі. Хочеш не хочеш — замикаєшся сам
в собі, розмовляєш сам з собою. Одні листи твої й до тебе рятують мене. Отож можеш зрозуміти, як суміто, коли нема від тебе звісточки.
А тут ще так мені остогидла та контора, а найпаче редакція з тою грубою худобиною — Фідлером. Якби міг, одного дня вирвався б звідси. З Києва, однак, нема жадної чутки. Всі ті телеграми — певно, лиш фарс, не більше.
А що, серденько, чути в Чернігові? Чи ти не писала до Малявки, чи не діставала одповіді від нього? Що в губернській управі? Чи є надія на посаду?
Спасибі, донечко, що написала, коли посилати оповідання для збірника Франкового. Напиши ж ще куди його посилати, бо ти забула подати мені адресу.
Коли будеш присилати «Зорю» (24 ч.) і «Путеводители», пришли мені моїх вкраїнських карток візитових, бо у мене нема їх зовсім.
Не забудь, голубочко.
Я ще не ходив до масажиста, бо в дорозі натомилася нога й 2 — 3 дні боліла. Тепер вже не болить, але мушу зовсім спочити, а тоді робитиму масаж. В неділю думаю сфотографуватися у Попова, бо до неділі не матиму часу.
Листів жадпих не маю, новин теж не маю.
Пишучи до тебе щодня, я мов видаю другу щоденну газету — для моєї коханої Вірунечки. Тільки ця друга газета виходить і по святах, щодня. В ній все перемішане, горох з капустою (по рецепту Фідлера), бо пишу хапаючись, В ту вільну 1І2 годинки, що лишається у мене по обіді.
Серденько моє, голубочко, ластівочко мила! Цілую тебе палко, моє кохання. Не забувай свого вірного Мусі.
Маму цілую, Юрася й Лідю теж. А що Юрась?
Знайомим уклін.
Пиши.
123.	До Віри Коцюбинської
г5 січня 1898 р.	З січня, 98.
Серденько моє, чого ж це у тебе такий настрій поганий? Причин не пишеш, а я тут турбуюся, думаючи, що б таке було моїй дитині, чи здорова вона, чи не має якої прикрості, чи не закохалась врешті безнадійно — бо, далебі, не можу придумати, що б тобі було, серденяточко моє!
Шкода, що не дістала листа мого на Новий рік, може б я розвеселив тебе трохи, розважив, бо в лист до тебе я вклав своє серце. Ти не знайшла його там?
Радію, що весело стріла новий рік.
Тільки я з листа твого зрозумів, що новий рік стрічали у нас. Чи правда?
Нині послав тобі 70 карб. Аж прикро мені, що не міг послати більше, бо поїздка додому і тут всякі видатки (за квартиру тощо) забрали чимало грошей. Коли тобі зараз треба більше, напиши, а я вишлю. Чи ти, дитинко, всі листи мої дістаєш, чи не всі? Я пишу щодня, почавши з понеділка, себто з 29/ХІІ.
Не сумуй, дитиночко, не кисни, єдина. Отак би взяв тебе в обійми, зацілував би, закрутив по хаті, розважив, розбуркав. Ти, моє серце, повинна бути веселою й міцною духом: адже недурно я думаю, що ти зліплена не з звичайного жіночого тіста, а з якогось кращого, міцнішого й дорожчого матеріалу.
Я здоров, Вірунечко. Нога ще не зовсім спочила з дороги, через що не роблю масажу і не купаюся, хоч ти й нагадуєш і про те й про друге.
Скоро послухаю тебе, дитино.
Ти мені мало пишеш про Юрка. Пиши мені про кожне нове слово, яке він навчиться говорити, щоб я знав, як побільшується його лексикон. Адже, певно, за яких 2 тижні можу вже написати до сина коротенького листа, і він все зрозуміє.
А віспу йому не забудь прищепити.
Я ніде не буваю, сиджу вдома. Роботи так багато, що і вдома тільки вечір маю вільний, так з години 9-ї. Це так мало, що й спочити не встигаю, до 12-ї й не оглянешся, як збіжить час.
Маю для тебе картку новорічну од... Фідлера. Прислав 2. Я йому не посилав і візити не робив, а сьогодні ще й висміяв його за візити.
З «Буковини» дістав куценького листа, пише якийсь Лев Турбацький, обіцяє присилати за «Волинь» «Буковину» і прохає «хоч пару стрічок» для «Буковини».
Ото і всі мої новини. Більш нічого не маю.
Погода у нас неможлива: мокро, слизько, морозу нема. Мушу їздити, аж сумно.
Цілую тебе, сердечко, не сумуй і дбай про гарний настрій. Не забувай за цілком твого Мусю.
Юрася поцілуй.
Кохана мамочко! Як Ваше здоров’я? Цілую Вас. Я молодцем, тільки часом, як багато роботи, не скучаю. Обізвіться коли до мене словечком, а то Ви зовсім забуваєте мене. Ще раз цілую Вас. Будьте здорові.
Ваш Муся.
124.	До Віри Коцюбинської
16 січня 1898 р.	4/1, 98.
Аж повеселішав я, моя ти люба Віруиечко, діставши від тебе такого бадьорого, хорошого листа. А то мені так сумно було читати твої листи, так якось безнадійно погано, що я не знав, що й гадати.
Сьогодні й я веселіший став після твого листа. Так мені було сумно, що мусив розважитись. Вчора ходив до театру на концерт, що давали студенти на користь бідних товаришів. Перша частина пройшла препогано, зате друга вся дуже добре, з приємністю прослухалася. Публіки було сила, по концерті танці, але я, надивившись на них з 1І2 години, поїхав додому.
Цілу ніч снилась музика, особливо скрипка, чудова, співуча скрипка. То був найкращий № програми. Посилаю тобі програму.
Сьогодні ходив фотографуватись до Попова. Фотографував двічі, велика голова буде на карточці. Завтра побачу негативи.
Почав писати листа, коли це влітає Кравченко й тягне до себе. Насилу одпрохався, щоб написати листа до тебе, голубочко моя: за V2 години прибіжить знов і потягне до себе. Суща біда. На завтра теж тягне їсти у нього кутю. Мусив згодитися, хоч у мене шкура потерпає од перспективи слухати твори Кравченкові. Та не мине мене «чаша сія».
Листів знов ні від кого. Дістав лиш картку новорічну од пані Сивої. Сивий чомусь не вклав своєї.
Од Когена — ні словечка. Це мене непокоїть, мушу написати до його, нагадати його обіцянку пустити мене раніш терміну контрактового. Серце моє, мені так захотілося кинути Житомир й «Волынь», що я справді послухав би твоєї ради і приїхав би до Чернігова раніш, ніж буде посада. Хоч воно й дуже неприємно сидіти без посади, а все-таки я згодився б і на цю неприємність, аби вирватися звідси.
Як подумаю, що моя Вірунечка, донечка моя єдина сама там у Чернігові і нема кому її приголубити, поцілувати, то так мені гірко стане, так хочеться зараз, незважаючи на все, сісти на потяг і опинитися біля моєї квіточки. Серце моє! Цілую тебе й обіймаю. Моє ти золото! Скарбе мій найдорожчий!.. Цілую знов. Пиши, твій Му ся.
Юрасикові від тата поцілунок.
Маму й Лідю цілую.
Знайомим уклін.
А що, «Зоря» прийшла?
125.	До Віри Коцюбинської
17 січня 1898 р.	5.1 98.
Дорога дитино моя!
На всі питання твої — як мені живеться й що зі мною діється, я вже одписав тобі раніш, в попередніх листах. Там було й про масаж, якого я й досі не роблю, й про здоров’я, й про самопочуття.
Не написав тільки, що спиться мені тепер непогано, хоч часом кручуся під слизькою ковдрою. Я ще й досі не підшив її. Хотів підшити, коли ниток пема. Одклав на другий день. На другий день — субота, крамниці замкнено. На третій день купив ниток, а на четвертий забув підшити. На п’ятий день було ніколи. Так і досі сплю під не-підшитою. Завтра свято, і вже напевне підшию. А не маю часу чорт зна через віщо: то до театру ходив, а то вчора був у Кравченка. Проклинав себе й його, слухаючи його довгі нісенітниці. Він просто комік, щоб не сказати психопат. Уявляє себе великим художником, більшим від Гоголя — і навіть не хоче читати ні Золя, ні Мопассана, ні Бурже, щоб часом вони своїми творами не зробили впливу на його «вільну музу». Він хоче бути оригінальним і затемнити письменників цілого світу. Всі знайомі «преклоняються перед ним», називаючи його генієм (це він
сам каже). Одна тільки жінка не признає таланту в свого чоловіка (от єретичка!) і прохає, аж свариться, щоб він не докучав людям чорт зна чим. Цікавий примірник, той пан геній-акцизник, тільки дорого коштує знайомитись з його оригінальністю. Нині дав слово бути у нього на куті — і аж сумно. Голова мене чогось болить (певно, од неможливої погоди — слякоті), — а тут треба йти. Може, скоро викручусь звідти. Тільки щось мала надія, бо вчора ледве вирвався о 12-ій.
Листів нема. Ця стереотипна фраза, певно, докучила тобі.
Коген не пише. Заліз в Київ і ані словечка. Завтра пишу до його, бо нині не встиг.
Ти, моє сердечко, недобре робиш, що не ходиш на вечорниці: треба тобі, конче треба розважитись часом, повеселитись. Ти ж ще молода людина. Послухай ради кохаючого тебе Мусі і веселись, тільки не до перевтоми, серденько, бо нашій дівчинці буде погано.
Цілую тебе й її. Юрася поцілуй. Він мене тривожить своєю нервовістю. Може б порадитись у якого доброго лікаря? Бувай здорова, дитинко люба, серце Вірунечко.
Кохаю тебе. Цілую міцно, без ліку. Твій Муся.
Маму й Лідю цілую. Як їхнє здоров’я? Напиши.
126.	До Віри Коцюбинської
18 січня 1898 р.	6.1 98.
Тільки що дістав твого листа, Вірунечко. Через свято листоноша опізнився, і я при світлі читаю твого листа й зараз одповідаю.
Дивна річ: звістка про те, що посада в повітовій управі зайнята вже, анітрішечки не засмутила мене. Десь у глибині тліла, певне, у мене нехіть до тої посади. Мені чогось більше хочеться попасти в губернську управу, хоч не знаю, справді, чи є яка надія попасти туди.
Може, так скрутять, як і в повітовій. Ти накажи всім, кому можна, щоб стежили і не пропускали вакансії, тим більш, що бонза формально обіцяв мені першу, що трапиться, посаду. Так хочеться, так сердечно хочеться бути вже разом з тобою, мати щось стале, надовго.
164
Ти мені мало пишеш про себе, голубочко мила. Я не знаю, як тобі час упливає, чи весело провела святки, де була, що робила. Я, серденько, був вчора на куті. За вечерею мало не дійшло до сварки межи чоловіком і жінкою. Ще й кутю не з’їли, а вже Кравченко приніс цілий оберемок своїх творів і почав читати, забувши про вечерю. Так-таки й не їв нічого. Жінка свариться, що він мені заважає їсти, ба й сам не їсть, але чоловік не звертає уваги на злосливі уваги жінчині і чита, і чита, і чита. Вже й од вечері встали, вже й чай п’ємо, а він читає. Хазяйка надулася, бо їй хочеться хоч слово сказати за весь вечір, — де там, чоловік не дає, читає. Хазяйка з горя, лиха, надута пішла спати, не попрощавшись навіть зі мною, а я все слухав, чи робив міну, що слухаю, і так до 11 годин. Ото причепа! Обіцяв колись прийти до мене і принести свої твори для прочитання. Куди мені сховатися? Хоч тікай з Житомира.
Дістав, голубочко, перше ч[исло] «Галичанина» й «Буковини». Обидва дуже нецікаві. Різняться не змістом, а лиш правописом. Осип Маковей вже не редактором «Буковини», за редакцію одповідає якийсь невідомий — Іван Хромовський. А все ж приємно було побачити вкраїнський часопис. На обгортці стоїть «Д. Ц.», значить, можна мати для редакції такі часописи закордонні, яких цензура не пускає для приватних осіб. Забув тобі сказати, що «Буковина» буде виходити не щоденно, як досі, а тричі на тиждень. Вона, очевидячки, погіршала. Хочу виписати «Діло» і «Вістник» в редакцію.
Опріч того, випишу для себе через редакцію «Заліс-сє», повість Маковея і «Царівну» — певно, прийде під бандероллю. Сьогодні я вдома сиджу. З дні вже голова мене болить і то дуже. Певно, через погану погоду. У нас так мокро, морозу нема, вітер, дощ — дуже погано. Ходив дивитися до Попова на негативи своєї фотографії. Здається — вийшов добре. Тільки 15 буде пробна карточка. Вишлю тобі. Може, хочеш «Галичанина» й «Буковину»? Можу вислати, як назбирається кілька чисел. Цілую тебе, серце моє єдине, голубочко моя хороша, Вірунечко кохана.
Наших цілую, Юрася теж. Твій Муся.
Од Солонин дістав новорічні картки.
165
127.	До Віри Коцюбинської
19	січня 1898 р.	7/1, 98.
Дістав тільки відкритку від тебе. Оповістки на посилку ще не маю. Ну, хвала богові, що поганий настрій твій минувся, серденько моє миле. Не допускай себе киснути: веселись, бувай між людьми, не журись, не турбуйся. Я тут буду спокійнішим, коли знатиму, що моє серце почуває себе добре.
Спасибі тобі, голубочко, за те, що таки знайшла мені Москвича. Може, я таки напишу сими днями яку дрібничку для Франка, хоч у мене так мало часу, так мало, що й спочити ніколи, читати ніколи, не те писати.
Не піду тепер нікуди увечері, хоч би мене тягнено. Годі, не цікаво. Вчора Кравченко знов прибігав до мене увечері читати свої твори. Мусив взяти їх (твори ті) для передачі Фідлерові, який напевне не надрукує. А Кравченко сьогодні як на шпильках сидів і таки не витримав, прибігав нині питатися, як і що. Вибачай, Вірунечко моя, що так багато одвожу місця в листах для Кравченка, але ж бо він займає у мене чимало часу і морочить мені голову. Ну, більш не писатиму про його.
Я здоров, тільки чогось голова часто болить. Погода у нас дуже погана, мокро, слизько, гнило.
Прийшло нині ч[исло] «Буковини», вже навіть без помітки., «Д. Ц.».
«Галичанин» теж є. Виписав нині «Галицько-літературно-науковий вістник» в редакцію і «Земский сборник» з Чернігова. Хочу ще виписати «Наукові записки».
Хай це все буде, не завадить мати його.
Читаю, як є час, журнали та ті книжки, що ти дала мені.
Оце не помітив, як час минув. Тільки, здається, прийшов з редакції, а вже шоста, треба бігти знов. Мушу кінчати цей лист, та ще хотілось би погомоніти з тобою, серденько моє єдине, дівчинко моя маленька, Вірунечко кохана.
Цілую тебе в оченьки [...], в рученьки, устоньки й скрізь. Як твоє здоров’я? Чи не втомляєшся ти чим? Чи не забуваєш мого прохання берегтись?
Бувай здорова, єдина.
Цілую тебе, твій Муся.
Маму й Лідю цілую. Як їх здоров’я?
166
Юрасеві не «воздушний», а справжній поцілунок від тата.
Чи не писав Вася?
128.	До Віри Коцюбинської
20	січня 1898 р.	8 січня 98.
Серденько моє! Я кілька раз перечитав твій хороший, милий, дорогий лист, поцілував його і сказав собі з гордістю: «От який я щасливий, що маю таку дружину, такого приятеля».
Веселіше мені зробилося на душі, і я цілий день щось курликаю собі під ніс та насвистую веселі мелодії. А все ти, сонечко моє!
Ти така хороша, мила, єдина, що я не можу не послухатися тебе: тому-то обіцяю взяти себе в руки і не киснути, терпіти, не нарікаючи.
Дякую тобі, голубко, за все, і за лист, і за щирість, і за дарунки — все воно мені таке дороге, що й ціни не складу йому. Я хтів би вицілувати тебе за те, що ти така.
Послухаюсь тебе й подам просьбу в губернську] управу. Й на мою думку це не завадить. В неділю, як у мене буде більш вільного часу, напишу і подам на пошту.
Дуже дякую тобі за «путєводітелі». Буду з ними дуже обережним і зараз, як тільки непотрібними мені стануть, — вишлю тобі.
«Зорю» теж вишлю. Шкода, що ти не прислала мені самого цікавого, себто того аркуша Словаря Уманця, який додадено до «Зорі». Ну, та дарма.
Серце моє! Не забудь мені подати адресу Ліхнякевиче-ву — вона на штемпелі поштовому, певно, є, бо я хочу написати до його, а не знаю, куди писати.
Щодо «Наукових записок», то добре, дитиночко моя, я дуже радий, що й ти хочеш виписати їх. Через Київ не варто, бо коли я там дістану з Києва, та й чи дістану, а на адресу земського складу лучче буде, та й цілком безпечно, бо вони прийдуть через цензуру, з поміткою «д. ц.>, а тоді піхто не має права причепитися. Тож не в конвертах буде висилатися, значить, жадної небезпечності.
167
Папір з патретами Шевч[енка] і Драгом[анова] можна виписати по такій адресі: Австрія, Львів, ул. Театинська, 19, Oesterreich, Lemberg. Директору Педагогического института Костю Паньковскому.
Напиши ти, на складовому бланкові. Заспокой Лізу, що й це цілком безпечно, бо ж то чистий папір. «Буковина» й «Галичанин» йдуть, навіть цензуру минають. Аж приємно. До «Вістпика» напишу, щоб висилали до Чернігова.
Так ти мене порадувала Юрасиком. Адже він зовсім розумний. Як би я хотів побалакати з ним, з моїм сином — та ба, доведеться ще почекати трохи.
Чом ти, голубочко, не пишеш нічого про себе, свій стан і здоров’я? Мене воно так обходить, що я не маю спокою, не відаючи, що й як з тобою. Напиши, серце.
Я здоров, роботи багато, як і завжди. Од Когена ні слова.
Генерал прислав картку новорічну.
До завтра, сонечко моє, щастячко моє, єдина дитиночко! Цілую тебе міцно й палко, твій Му ся.
Маму, Юрася й Лідю цілую. Знайомим — уклін.
От бідний Флегонт! Жаль мені його.
129.	До Віри Коцюбинської
21	січня 1898 р.	9/1, 98. Мінель, 22.
Не було листа нині від тебе. То, певно, капосна пошта робить, бо ж і ти не дістала 6-го від мене, хоч я щодня акуратно пишу до тебе, зіронько моя. Коли б який лист опізнився, або не дійшов, так і знай, дитиночко, що то не моя вина, — і не ремствуй на мене.
Так мені якось час збігає по-дурному, що й не оглянуся, коли день минеться. Оте сидіння в редакції цілий день дратує мене без кінця; я втомлююсь, кисну й не можу увечері бути свіжим та взятися за роботу. Адже й вечір у мене дуже короткий: приходжу додому часом V2 до 9-ї — поки чай, поки листа якого напишу — гляди вже і десята, а там до 12 всього 2 години. Ну, що за ті 2 години зробиш, зморений, знеохочений, а часом і змушений переглянути яких 20 газет, що за день не встиг перечитати. А тут мені ті ще «Свет и тени» — совісно якось
не давати їх зовсім, а цікавого матеріалу так мало, так мало. Себто можна б знайти й немало цікавого, так треба справді освітити його від себе, а для цього треба виявитись таким, який я справді є, а мені цього не хотілось би, бо виявлять себе у «Волыни» не варто. От які невинні мої компіляції (адже там зовсім не видко мене), а «Эф» усе бурчить та називає цензуру божевільною, що пускає такі речі. Що б то, якби бог дав свині роги! — Якби «Эф» та був цепзором.
От і назавтра я дав замітку про штунду й сектярство на Вкраїні — редактор надувся і замогильним голосом запевняє мене, що цензор викине конче статтю. Може й викине, побачимо, хоч там знов-таки нема мене, я лиш обганяюся, як і скрізь, загальними гадками. Звісно, при таких умовах праця в газеті — одна мука, та й годі.
Листів нема. Були тільки картки новорічні від Львовича.
Я здоров. Масажа ще не роблю. Завтра вже конче почну. Ходив шукати масажиста й не знайшов. Піду ще пошукаю й умовлюся врешті.
Завтра ж думаю й скупатися.
Підшив врешті ковдру, хоч це так трудно мені далося: не вмію, та й годі: підшивав рівно 2 години, аж втомився. Зате тепер розкошую під ковдрою.
Так мені неприємно, що не маю нині звістки про тебе. Я вже так звик мати від тебе хоч кілька слів, хоч відкриточку, а тут нічого нема, пустка така, невідомість. Почуваюся так, наче ти мене не поцілувала сьогодні. Погане почуття.
Як же тобі, серденько, чи здорова, чи весела, чи багато маєш роботи? Що там синочок наш — які слова вивчив? [...] Стеж і за Мариною, щоб не вчила бо-зна яких слів. Хай говорить чисто, краще ніж його батьки. У всьому поступ!.. Цілую тебе, серденько вірне, Вірунечко мила. Поцілуй маму, сина й Лідю. Твій Муся. Пиши.
130.	До Віри Коцюбинської
22	січня 1898 р.	10 січня, 98.
Сердься на мене, голубонько моя, тільки не карай так немилосердно, як ти мене покарала. Пиши мені хоч до кілька слів щодня, а то я забуду свою обіцянку держати
 себе в руках і зовсім скисну. Без тебе, без твоїх листів мені так важко.
Та й вина моя не така-то вже велика. Я довго не робив масажу не через те, що ніколи, а через те, що нога у мене дуже боліла, я ледве ходив і дратувати її гімнастикою не хотів. Ото й вся моя вина, а кара за неї більша.
Друге обвинувачення — за Когена.
Але ж, мій ти коханий прокуроре, тут я ще менше винен. Ну, як ти його витягнеш, якими енергічними засобами? Писав до його, навіть вчора писав, прохав пустити мене раніш, як 25 лютого. Вимагати я не маю права по контракту, бо строк моєї служби скінчиться тільки 25 лютого. Значить, я можу прохати ласки, що й зробив. Сьогодні приїздив від Когена пленіпотент («поверенный») і запевняв, що з 12-го, себто в понеділок, Коген конче буде в Житомирі. Та й повинен бути, бо його й «Эфа» викликають до слідувателя в справі дифіскації. От тоді й поговоримо про все. Врешті, Коген писав мені, що буде 12-го вранці.
Серденько Вірунечко, цілую тебе.
З Кравченком, я не говорив ще за Льоню, але конче перебалакаю при першій стрічі. Не знаю, чи що вийде [з] цього, бо він, Кравченко, якийсь чудний.
Так мені приємно, що ти пишеш мені про Юрася. Я немов бачу й чую його, мою любу дитиночку. За тиждень вже певно можна писати до нього листа, зрозуміє.
Сьогодні дістав листа од Лисенка. Прохає прислати йому щось до збірника, який має вийти в 100-літні роковини нашої новітньої літератури. Треба щось дати, тільки коли у мене буде й далі так мало вільного часу, то не знаю, чи вийде що з сього. Що ти пишеш про «Віталя, що розкаже мені про все»? Який це Віталь, чи не Боровик часом? Адже він і не думає приїхати до Житомира, бо нічого навіть не пише.
Серденяточко, ти мені подала не повну адресу Ліхнякевичеву: яка станція поштова, адже на конверті повинен бути штемпель.
Може, ти, серденько, пам’ятаєш адресу (хоч вулицю) Лисенкову: я не можу одписати йому, бо не знаю, як писати.
Я здоров, цілую тебе й кохаю.
170
Погода у нас неможлива, весняна. Ані крихти снігу, їздять на колесах, скрізь вода, капає, мов у березні.
Пиши про свій стан і здоров’я. Цілую тебе без ліку, а кохаю більш, ніж ти. Маму поцілуй від мене, Юрасика теж. Лідю цілую.
Твій Муся.
Пиши, не забувай мене.
Чи Лізе згоджується, щоб на її адресу виписати «Наукові записки»?
131.	До Віри Коцюбинської
23	січня 1898 р.	11 січня, 98.
Неприємний лист дістав сьогодні від тебе, рибочко моя. Юрась слабий, Лідя слаба, ти стривожилась, не спала ніч. Все це так неприємно, так турбує мене, бо здається мені в далеко більших розмірах, ніж, може, насправді є. Я прохав би тебе, дитиночко, не роби нічого такого, що б дуже впливало на твою нервову систему. Ти знаєш, голубко, добре, що це одізветься не тільки на тобі, а й на нашій донечці. Бачу, як ти кривишся; ти, певно, не любиш нашої дочки, бо ти так не хотіла її, а вона мені так же дорога, як і Юрасик. Я так хотів би мати дочечку — товаришку Юркові. Ну, не сердься за щирість мою. Це вже останнє придбання в нашій родині.
Сьогодні написав просьбу в управу, завтра пошлю рекомендованим. Умовився теж з масажистом — чекаю — зараз прийде.
Голова перестала боліти. Сніданку я, правда, не їм, бо ніколи, зате обідаю добре; навчив готельового Яна (вусатий, старий) подавати мені гаряче, навіть тарілку подає мені гарячу для другої страви. Позволяю собі розкіш — басарабське вино за обідом, через що краще почуваюся.
Завтра має приїхати Коген. Дуже радий, бо попрохаю його пустити мене якнайскоріше, не знаю тільки, чи вийде що з цього, бо він напевне не має грошей. Побачимо. Завтра напишу тобі про мою справу з Когеном.
Турбує мене Юрась. Як йому й що? Чи не застудився? Тепер так усі слабують через ту погану погоду. У нас діється щось неможливе, дощ, сніг, гнило, вітер страшенний, так і рве усе.
171
Ти знаєш, донечко люба, що хоч сьогодні неділя, а я тільки о 3-й вернувся з контори. Так багато всякої роботи й клопоту. Не встигну навіть і спочити, а думав багато зробити в неділю.
Масаж ми умовились робити 7г до шостої. Це зараз по обіді — перед виходом до контори.
Так би хотілося сьогодні понаписувати листи — до Коваленка (винен йому), до Чайки, до Ліхнякевича. Просто свинство з мого боку, що я нікому не відповідаю. Навряд чи встигну. Я потребую спочити, почитати що-небудь, а то, мов дикар який, опріч газет (та й то тих одділів, що потрібні), нічого не читаю. З приємністю згадую ті часи, коли ми вдвох з моєю любою Вірунечкою читали журнали й книжки. То був кращий час. Сподіваюся, він настане знов. Бувай здорова, серденько єдине, любочко моя дорога, дитиночко мила й кохана. Цілую тебе од щирого серця, як і кохаю. Твій Муся.
Юрася поцілуй. Чи здоровий він? Маму й Лідю цілую. Пиши.
132.	До Віри Коцюбинської
24 січня 1898 р.	12 січня, 98.
Хоч ти й радиш, голубочко моя, не турбуватися здоров’ям Юрасевим, а я все ж не можу заспокоїтись. Треба покликати лікаря, нема чого покладатися на те, що то на зуби дитина хворіє. Коли б мені хоч не розхворілася дитина, тепер так діти слабують. Нетерпляче чекатиму завтрашнього листа, а може не дочекаюся, то телеграфую тобі, чи здоров Юрась.
Сьогодні приїхав Коген. Хвалиться, що за кілька день матиме 50 тисяч, тоді (коло 20 Цього] м[ісяця]), зверне мені залог, і я можу бути вільним.
А проте просить-благає, щоб я, взявши вже свій залог, лишився у нього. Обіцяв, що на другий день, як будуть гроші, Фідлера не буде. Будуть (властиво мають бути) З редактори: Гріневецький, якийсь Лінев і я. Кожен буде редактором свого одділу. Я не згоджуюсь, він прохає. Стали на тому, що хай-но він вертає скоріш мені залог, а тоді я, поїхавши додому, напишу йому, чи згоджуюсь на ті умови, чи ні,
172
Коли б тільки вернув мені гроші, а там побачимо.
Просьбу в губернську управу я вже послав.
Масаж почав робити. Ще не придивився, чи добре жидок робить. Буде приходити щодня од 5 до 6-ї, 50 коп. за сеанс. Бачиш, не маєш за що сердитися на мене. Все зробив, чого тільки хочеш. Серденько моє, голубочко, як паші — мої й Лізині думки збіглися. Я тільки збирався прохати тебе, щоб ти пошила чи купила собі ротонду, а Ліза вже й випередила мене. Голубко, не чекай, коли поїде Ліза до П[етербу]рга, а попрохай кого зі знайомих купити в Києві, адже з Чернігова часто їздять до Києва, а як не в Києві, то, може, замовиш в Чернігові. Вибери матеріал і дай пошити. Прохаю тебе, рибочко моя, кохана моя Вірунечко, серденько моє єдине. А то буду гніватися на тебе так, як ти на мене за масаж. Гроші я тобі вишлю, якщо у тебе нема.
Дуже мені приємно, що Ліза так дбає за тебе. Поцілуй її за це від мене. А «генерал» просто свинтус з своїми причепками і цілим генеральством. Певне, й я гризся б з ним, якби був у складі. Коли Ліза боїться виписати паперу з поличчям Др[агоманова], то хай випише хоч з Шевч[енковим] патретом. Цензура напевне пустить. Що дорого обійдеться, хай її не турбує. Хай випише небагато, ми все заберем.
Адреса «Науков[их] зап[исок]» така: Львів, Lemberg, ул. Академічна, ч. 8. Редакція і т. д. Напиши, чи Ліза згоджується, а я тоді вишлю гроші. Ну, цілую тебе й обіймаю, моя ти люба дружинонько, Вірунечко єдина.
Твій Муся.
Поцілуй Юрася, маму, Лідю. Як там Юрась? Чи здоров? Пиши.
133.	До Віри Коцюбинської
26 січня 1898 р.	14 січня, 98.
Сиджу і сумую і тривожусь: од тебе не було нині листа. Певно вдома не все гаразд, певно Юрасик слабий. А я так турбувався весь час і тільки на твій лист сьогодні, на звістку про здоров’я Юрасеве надіявся.
Хоч би кілька слів, хоч би відкриточку прислала, адже знаєш, серденько, що значить бути неспокійним.
173
Не одмовляйся тим, що не мала часу, що був поганий настрій (адже все це мені знайоме більш, ніж тобі, певно), а проте я не лишу моєї любої Вірунечки без листа, без коротенької звістки принаймні.
Хоч би вже швидше «завтра» настало!
Завтра вже напевно буде лист від тебе.
Мав сьогодні писати листи — та поганий настрій такий, що не можу. Хай вже другим разом. Ляжу раніш спати, може пересплю почуття самотності й невідомості.
Я здоров. Новин жадних. Коген і досі тут, але вій не сам, а з своєю жінкою, тому по цілих днях пропадає десь, а про справи не любить і балакати. Хай йому абищо! Докучило мені все це, так докучило, так докучило... Коли б швидше вирватись.
Масаж і гімнастику роблю щодня. Нога, здається, згинається добре. Згинаємо таким способом, як той військовий фершал у Вінниці ще згинав. Масаж робиться дуже енергічний. Поки що змін не видко, може з часом покращає мені.
Що з тобою, серце моє, що з Юрасиком? Це питання не дає мені спокою, усе лізе до голови, про що б не думав, що б не робив. Дай мені знати, прошу тебе, Вірунечко.
Не можу багато писати. Бувай здорова, серце моє, цілую тебе міцно, кохаю тебе ще міцніше. Пиши мені, пожалуй свою дитину — Мусю.
А мама — чи здорова? Я якось так настроївся, що мені здається, начеб усі слабі.
Цілую маму, Юрася й Лідю.
Тебе ще раз цілую міцно, моя ти квіточко.
Твій Муся.
Тільки що дістав твого листа. Аж зітхнув вільніше, аж зрадів. Не надавай ваги тому, що стоїть далі.
Цілую тебе за листа.
134.	До Віри Коцюбинської
27	січня 1898 р.	15 січня, 98.
Спасибі тобі, серденько, що ти заспокоїла мене відкриткою. Я такий радий, такий щасливий, що Ви всі здорові, що Юрасеві краще. Аж я став здоровішим і веселішим.
174
Бо, треба тобі признатися, Віруиечко, я хоч і терплю, і силкуюсь не киспути, а проте мені таки скучно за Вами всіма, а найбільш, звісно, за старшою моєю доненькою — Вірунечкою.
Коли б уже вирватись звідси, а то я й людей не бачу, а як гоголевський городничий — бачу завжди «какие-то свиные рыла». Обридло!
Пам’ятаєш — - може, звернула увагу — «Эф» у своїх «отголосках» описує костюми на одному весіллі (громадський мотив!). То було весілля в жандарів і в одного з них «Эф» був за дружку. Правда, гарна цяця! Тепер Коген, що буцімто страх як не любить Фідлера, раз у раз з ним возиться. Вчора — невеличка кумпанія, але чесна — Коген, «Эф», Лубенець, Кошлаков і любка Когена — цілий вечір пиячили в ресторані Мінеля. Поставили свою даму на стіл і кожен з п’яної компанії обіймав її за ноги. Вибачай за те, що пишу тобі ці бруди, але роблю це для характеристики тих людей, з якими мені доводиться раз у раз мати діло. Погань, та й годі!
Я знов нині нагадував Когенові, щоб він вернув мені скоріше гроші, бо я мушу тікати з Житомира. Обіцяє, та чи можна йому, тому всесвітньому брехунові, няти віри. Я чогось ні на крихту не вірю йому, коли він що каже.
Дістав сьогодні 1-шу книжку «Літер[атурно]-науково-го вісника». Прийшла до редакції. Забрав до себе; хочу перечитати. Книжок ще й досі нема.
Одібрав пробні картки від Попова. Знов мене не задовольняють. Пошлю тобі завтра рекомендованим листом — - вибери, яка краще, і порадь, чи взяти й скільки замовити. Одну я назначу № 1, а другу № 2. Ти так і напишеш мені, яка тобі більш до вподоби — № 1 чи № 2-й.
У нас мороз, холодюка така, що просто замерзають люди. На вулицях горять вогнища для звощиків. Тому я й не купаюся, хоч дуже мені хочеться.
Прийшов масажист і перервав мені писання. Так мене б’є, так лупить і тре, що я аж зуби часом стискаю з болю. Каже, що так добре, що так треба. Мало не синці на нозі. Поступу ще не бачу; і, мабуть, не скоро й побачу.
Я здоров, шлунок у мене регулярний, коли п’ю басарабське вино. Пиши мені, дитиночко, не забувай свого Мусю.
175
Цілую тебе, серденько, кохаю тебе, моя ти ясочко, мила моя ти. Юрася цілую. Маму теж; і Лідю.
Знайомим уклін.
135.	До Віри Коцюбинської
28	січня 1898 р.	16/1.
Кохання моє! Посилаю тобі пробні картонки: вибери, серце, яка тобі більш до вподоби, і дай мені знати.
Вчора написав і посилаю сьогодні рекомендованим лист до Скробишевського, питаючи, яким способом можу дістати там 250 карб., що мені мають видати з комітету.
Ну, цілую тебе міцно. Нетерпляче чекаю обіцяного великого листа.
Твій Муся.
136.	До Віри Коцюбинської
28 січня 1898 р.	16/1, 98.
Коли б ти подивилася, серце моє, на мене тоді, як я читаю листа від тебе, ти б не пізнала мене. Я й сам чую, що міняюся: очі у мене горять, обличчя ширшає від щасливого усміху, а серце мало не вискочить з грудей. Мабуть я тебе дуже кохаю, коли зі мною таке діється при читанні листа від тебе.
Я такий радий, що ти здорова, що Юрасеві нічого небезпечного нема, що ти бережешся, думаєш про свій стан і шиєш собі ротонду. Все це мене тішить, мов дитину.
Дай мені свої устоньки: цілую тебе за подарунки, за книжки, які мені так хотілося мати. Спасибі тобі, серденько.
Ти все дбаєш за мене — а, головне, знаєш, чим зробити мені приємність. Я ж не такий догадливий, не такий щасливий, як ти: часом думаю-думаю, що б зробити таке, щоб Вірі було приємно, і не можу видумати. Таке мені горе.
Нині послав тобі рекомендованим листом пробні карточки. Буду чекати, яку порадиш взяти, — тоді замовлю.
176
Серденько моє, я здоров, не застуджуюсь, маю дуже багато роботи, а через те мало вільного часу.
Увечері хочу піти до Мачтета, треба хоч раз зібратися. Завтра тобі напишу, що я там чув і бачив. А може й сьогодні не застану того «чорномора» вдома.
Спасибі тобі за всі новинки. Тільки від тебе й почую цікаве, а то ніхто нічого не пише. Віталь мовчить, треба йому хоч відкриткою нагадатися.
На днях пришлю тобі гроші.
Вибач, голубочко моя єдина, що на цім місці кінчаю листа, вже гІ2 на сьому, а мені ще треба забігти в контору, а потому до Мачтета. Завтра напишу більше. Цілую тебе сердечно, моє ти щастя. Кохаю тебе, твій Муся.
Маму, Юрасика й Лідю цілую.
137.	До Віри Коцюбинської
29	січня 1898 р.	17 січня, 98.
Ти нездорова, донечко? Тебе болить голова? Чом я не з тобою, я б вицілував ту слабеньку головку, попестив би її, може б, перестала боліти.
Чи ти часом не застуджуєшся, Вірунечко, без шубки теплої? Будь обережна, дитино, адже знаєш, як небезпечно тепер заслабнути тобі. Коли б вже була готова та ротонда, а то у такі холоди ти носиш куценьке пальто. Воно тобі невигідне зо всіх сторін.
А я, моя донечко, нічого. Спати хочу: цілу ніч не спав, бо у мого сусіда та були іменини, чи що; зібралось багато гостей — судових, цілу ніч пили й таке виробляли, що не можна було й очей заплющити від крику й гаму. Якби ти почула, про що вони говорили, чим живуть і що думають, тобі стало [б] так сумно, як мені було. Адже то люди з освітою, напевне, залічують себе до інтелігенції, а як мало у них людського! Погано навіть слухати було їх, а не чути не можна, бо крізь двері все чути, навіть у другу хату.
Ходив вчора до Мачтета і знов не застав його, капосного. Сьогодні він по телефону прохав мене на завтра о 12-ій до себе. Піду, подивлюся на того «найбільшого в Росії» письменника.
Як мені сумно без тебе й без Юрасика! Адже він такий милий і розумний тепер, такий інтелігентний, що навіть журитись вміє. Він, певно, розуміє, що тато журиться, не бачачи сина.
Як він тепер бігає? Чи ще за ним і досі бігає Марина, розклавши руки, мов курку ловить, чи вже не потребує Юрась такої опіки, вже більш самостійний. Тобі здається, певно, що ти мені багато пишеш про Юрася, а мені здається, що дуже мало Мені так хотілось би знати всі подробиці з життя Юркового, хотілось би знати, який він тепер, що говорить, що робить, чи добре бігає, чи любить свій возик, що їсть, п’є і т. д.
Новин не маю жадних. Листів нема. Книжок з-за кордону теж нема. Треба написати, щоб вислали, а то як прийдуть тоді, як мене не буде тут, то ще пропадуть.
Так спати хочу, що ледве сиджу на стільці. А ще треба бігти в контору на контроль. Біжу. Цілую тебе міцно й щиро. Дай свої устоньки, Вірунечко. До завтра!
Ну, ще раз цілую, міцно, щиро, як можу. Твій Муся.
Маму поцілуй від мене і попрохай, хай не гнівається на мене, що не пишу їй окремо. З листа до тебе мама все знає про мене. Як мамине здоров’я?
Цілую Юрася й Лідю.
138. До Віри Коцюбинської
ЗО січня 1898 р.	18/1. 98.
Моє серденько, моє миле!
Я вже спокійний, я вже веселий — «все то для тебе, моє серденько!»
Моє задоволення, мої турботи — все це таке натуральне, таке звичайне. Це наслідок того ненормального життя, яким я тепер живу. Чи ж можу я, як би не старався, бути спокійним, веселим і щасливим, коли все, що мені найдорожче, наймиліше — далеко від мене, не зі мною!
Отож не дивуйся, коли часом я не витримую й прориваюся.
З Когеном я ще раз поважно перебалакаю, хоч чи вийде що з цього? З тим брехуном не дійдеш до ладу. Доведеться, мабуть, через суд кінчати з ним рахунки.
178
Тільки що прийшов від Мачтета. Він був дуже милим, запрохував до себе, весь час розмовляли про літературу й про друге таке.
Найбільш я зійшовся з його дочкою. Славна дівчина, вже велика, бо 47г роки має. Так до мене причепилася, мов до давнього знайомого. Мачтет обіцяв забігати до мене, якщо не бреше, бо він ніколи не має часу, вічно кудись бігає. Розказував мені про свою жінку, що терпіти не може його дочки — Тані, що тепер з ним, — через що вони живуть з жінкою нарізно. Таня від першої жінки Мачтета, і мачуха ненавидить пасербицю.
Хвалився мені що хоче кинути московську літературу і перейти до вкраїнської, але наскільки тут правди, не відаю.
За гімнастику не бійся, дитипочко: я не дозволяю нічого такого робити з ногою, що б їй зашкодило.
Масаж роблю щодня.
Щодо моєї роботи, то краще не питай. Я нічого не роблю, і це мене гризе немало. А не роблю тому, що за цілий день так натомлюся, так роздратуюся, що увечері просто не можу взятись за роботу. Треба мені спочити. Я навіть думаю заслабнути на яких 3 дні, без мене обійдуться, а я тим часом і спочину і щось зроблю. Другого способу й не придумаю.
Увечері я такий розбитий, такий змучений буваю, що тільки читати можу, та й то белетристику.
Тільки що дістав телеграм від тебе. Що вона має значити? Чи справді посада, чи ти мене дуриш, може щось гірше. Полечу на пошту, не знаю тільки, чи видадуть листа, бо потяг приходить пізно, а нині ще й неділя.
З Когеном навряд чи побачуся нині, то й не знаю, чи вдасться виїхати завтра. Коли виїду — телеграфую тобі.
Певно виїду позавтру, себто у вівторок вранці — значить в середу вранці буду вдома.
Цілую тебе — весь схвильований.
Твій Муся.
Наших цілую.
139.	До Віри Коцюбинської
4 лютого 1898 р.	П’ятниця. 23-го. Мінель, 22.
Доїхав я добре, Вірунечко. Хоч цілу ніч не спав — не міг, — а проте почуваюся добре, не застудився, не дуже зморений. Льоня не вийшов. Певне, лист опізнився, як це часто буває, або ти не зовсім ясно написала йому, — тільки він не вийшов. Завтра напишу до його відкритку — поспитаю, чом не вийшов, та попрохаю замовити тютюну. Уяви собі, серденько моє, яка досада! Цілий день сьогодні Тарас просидів у мене і, не дочекавшись, о 7-ій годині вечора поїхав до Києва. Наш потяг прийшов, а його в ту ж мить одійшов. Такий дурний Тарас, що б не почекати кілька годин, адже його в готелі запевняли, що я конче приїду нині Лишив мені кілька слів — та й годі. Досада.
Од Боровика дістав відкритку. Пише зі Львова, де живе з жінкою вже з тиждень. Сими днями виїздять до Відня. Теж кілька слів, кланяються тобі та жаліються, що я їх забув!? Це вже називається «с больной головы — на здоровую».
Дістав і твої листи, так було приємно почути від тебе кілька слів. Серденько моє єдине, мені так самотно стало, так якось серце стиснуло, коли я опинився знов тут, в готелі. Так мені нудно, так хочеться до тебе, так жалко, що розлучилися. Хоч би вже швидше разом бути!
Бувай мені здоровенька й розумненька, не зроби собі чого лихого. Цілую тебе міцно, серце моє єдине, зіронько моя ясна, коханнячко моє любе. До завтра!
Цілую, твій Муся.
Юрася поцілуй від тата.
Маму й Лідю цілую.
140.	До Віри Коцюбинської
5 лютого 1898 р.	24 січня, 98. Мінель, 22.
Голубочко моя! Ніяк не можу помиритися, що ще недавно був з тобою, так недавно, що й смак поцілунка на устах лишився, а вже так далеко від тебе... і знов тільки в листах тебе бачу й чую.
Коли б швидше до тебе! Сьогодні дістав листа від
180
Когена. Межи іншим він пише (приводжу слова так, як вони стоять в листі): «Не позже 30-го января 1898 г. Вы получите деньги — даю Вам слово, это окончательно». Це було б дуже добре; мені аж запахла воля. Може, тільки, своїм звичаєм, бреше.
В конторі все застав добре, так що можна було б ще з день пробути вдома. Ну, та, певно, скоро побачимося. Адже — правда — треба зараз їхати додому, як тільки дістану залог, і не лишатися тут, хоч би ще посади в земстві не було? Правда чи ні?
А що там чути в Чернігові?
Коли б що вийшло добре для мене — телеграфуй мені, голубочко, а тим часом пиши.
Серденятко моє! Цілую тебе й поздоровляю. Нині 2 роки, як ми повінчалися. Дякую тобі (слів мало) за те щастя, яке ти мені дала. Безперечно, ти дала мені багато гарного за цих 2 роки, внесла тепло й світло в моє одиноке життя. Ти мені дала кохання, приязнь щиру, високопробну приязнь, про яку я тільки міг марити. Серце моє! Слова того не скажуть, що скаже поцілунок, який тобі од щирого, переповненого щастям серця посилаю нині. Спасибі тобі, моя ти радосте, доленька моя хороша! Будьмо щасливі наперекір всім недогодам, неприємностям і турботам життьовим. Це від нас залежить.
Послав тобі нині гратуляційну телеграму.
Новин не маю жадних. От щось не присилають «Буковини». Через що — не відаю. Не можу сказати, щоб дуже жалкував з цього поводу, бо нецікава газета.
Серце моє! Я забув зробити одну річ. Виручи мене. Подивись в «Зорі» за цей рік, в якому числі патрет Мачтета, і напиши Костеві Паньківському (Львів, вул. Театинська, 19. Директору Педагогического] института), щоб він вислав на твою адресу те число, якого, буцім, недостає нам. Зроби це, голубочко. Не пишу до його тому, що не знаю, яке число «Зорі», а змусити його переглядати «Зорю» за рік — - неделікатно. Можеш написати від-криткою (ще на 1 коп. наліпиш марку).
Цілую тебе, серце моє, нетерпляче жду від тебе звістки. Твій Муся.
Маму, Юрася, Лідю цілую.
181
141.	До Віри Коцюбинської
6 лютого 1898 р.	25 січня, 98. Міпель. 22.
Серденько моє! Я так стурбувався, читаючи про те, що сталося з мамою, що й досі у мене страшенно болить голова. Хоч і знаю, що все скінчилося добре, а проте не можу заспокоїтись.
Дуже негарно з Лідиного боку — держати отруту на столі, не під замком. Таке могло статися і з Юрасем, адже він скрізь лазить і все бере в ручки.
Напиши мені, як мама почуває себе, чи здорова зовсім, чи не стривожена дуже. Уявляю собі й тебе, моя ти голубочко, як це погано мусило одбитися на твоїх нервах. Серденько миле, Вірунечко єдина, дитинко моя! Треба ж такого прикрого випадку!
Я, моя дитино, здоров. Докучає мені моє хронічне нікольство. Сьогодні думав взятися за роботу, коли ж розболілася голова, а тут прибіг Кравченко й потяг до себе обідати. До і по обіді читання. Ну, я звісно, втік звідти, а все ж не можу нічого робити, хоч треба виготовити на завтра «Св[ет] и тени» та ще одну статтю переробити.
Тільки що дізнався, що приїхав Коген. Не бачився ще з ним та й навряд чи побачуся нині, бо вже його нині не знайдеш.
Завтра, може, що дізнаюсь від нього — напишу тобі.
Дістав теж оповістку на якусь посилку (один фунт на 2 карб.). Не знаю, від кого, певно, від пані Грінченкової стаття, про яку ти писала, або «Шляхта» Єремієва від Комарова. Побачу завтра вже.
Подякуй Богданці за її щирість до мене і перекажи, що мені дуже жалко буде не побачитись з нею. Може, коли вдасться мені тут і в Чернігові, скоро побачимося.
Забув тобі написати, що нині оглядав фабрику тютюну Боярського, де купив 1/4 фунта тютюну. Хоч на фабрику приватним особам закон забороняє ходити, а проте чиновник акцизний дозволив мені обдивитися. Цікаво дуже. Фабрика велика. Працюють 130 душ, є кілька машин, одна з них робить гільзи.
Приїду — розкажу більш, коли тобі цікаво. Кінчаю, моя зіронько, листа цього, бо голова немилосердно болить; піду на проходку — може, перестане. Цілую тебе, серце, міцно й щиро.
Твій завжди — Муся.
182
Юрасика цілую. Лідю теж.
Кохана мамочко! Так мені прикро, страшно навіть стало, коли довідався про Вашу пригоду.
Та, хвалити бога, все щасливо минулося, тільки певно Ви перетривожились дуже. Постарайтеся забути цілу історію й заспокоїтися, а другим раз питайтеся, що їсте і п’єте, щоб не було такої помилки.
Цілую Вас міцно, Ваш Муся.
142.	До Віри Коцюбинської
7	лютого 1898 р.	26/1, 98. Міиель, 22.
Кохана моя дитиночко!
Добре зробила ти, що прищепила вже віспу Юрасеві. Коли б тільки не застудити його тепер. Треба глядіти, щоб його не виносили до кухні, не одчиняли дверей від кухні до Юрася, — взагалі треба дивитись за Юрком, не правда ж, моя мила?
Слава богові, що мамі не зашкодило. Хай мама бережеться все ж з їдою.
Говорив з Когеном. Пам’ятаєш його слова вернути гроші до ЗО? Отож тепер запевняє мене, що до 5 лютого конче верне гроші, і прохає мене побути з місяць. Опріч того благає мене лишитись у нього, обіцяє, що Фідлера не буде і т. інше. Я йому сказав, що не хочу. Про пані Самійленкову ще не говорив, завтра побалакаю, хоч знаю наперед, що з цього нічого не вийде.
Посилку нині дістав, то — стаття Грінченкова про читання на селі.
Я, моя рибочко, здоров, тільки голова не перестає боліти. Біль нервовий, перестане.
Питаєш, чи пишу. Не пишу ще, моя рибочко, маю багато роботи, а тут ще й голова несвіжа. Колись таки почну, — тільки не бійся, що я піду далі реалізму, далі Мопассана. Як-не-як, а мені здається, що я маю здоровий смак і знаю межі реалізму.
От коли б був спокій, був час, була хоч яка можливість спокійної праці, — а то я мов у машині якій, що крутить мною й не дає мені вільної хвилинки, не дає вільно зітхнути.
183
Масаж роблю щодня. Нога не болить анітрішки, Дорогою не натомив.
Гроші вишлю на Лізину адресу, в склад. Тільки не зараз, бо в касі пусто. Може, аж за 2 — 3 дні.
Спасибі тобі, Вірунечко, за поздоровлення. Я послав тобі телеграм 24-го, тільки ти, пишучи 24-го, нічого про його не згадуєш. Може, не дістала. Я тобі писав щодня, починаючи з п’ятниці, з 23-го. Чи дістала усі листи мої?
Серденяточко! Чи доволі буде, коли я Василеві (братові твому) замість листа пошлю на іменини телеграму? Мені так трудно зібратися написати до його, може, коли іншим разом. Чи можна? Чи не образиться він?
Ну, бувай здорова, голубко.
Цілую тебе, серденько моє єдине. Скучаю без тебе, цілую тебе, кохаю тебе.
Ще цілую. Твій Муся.
Чи виписала для Мачтета «Зорю»?
Поцілуй маму, Юрася й Лідю!
Бувайте мені здорові, не застуджуйтесь і не поїжте ніжинського тіста, бо знов миші заведуться.
143.	До Віри Коцюбинської
8	лютого 1898 р.	27 січня, 98. Мінель, 22.
Кохана рибочко моя! Бідна ти, моя дитиночко, з усякими слабостями, турботами, напастями. Та вже без них не можна прожити, потішайся хоч такою філософією.
Я, Вірунечко, здоров. Нога нічого, голова нині перестала боліти — взагалі, все добре. Сподіваюся гостя — Боржковського. Дістав від нього листа, в якому він пише, що його кличуть на роботу до Бердичева, а звідти він коло першого заїде до мене.
Прислано сьогодні мені (на мою адресу) «Вістник галицький». Прислав його мій далекий «приятель» — Кость Паньківський. Він, мабуть, таки чує до мене симпатію, бо завжди присилає мені все, адресуючи власною рукою.
Тепер уже, звісно, нема чого лаятись з редакцією «Вістника». «Буковину» теж присилають, тільки знов нема нічого цікавого.
184
Сьогодні, коли ніщо не перешкодить, почну писати. Вчора я цілий вечір сидів над прилаженням статті проф. Сумцова «Организация общественных] развлечений]» для «Волыни». Треба було дещо дописати, переробити, скоротити, а позаяк стаття чимала, то роботи було так багато, що аж рука заболіла.
Дуже добре, серденько, що виписала паперу, хоч тобі складова адреса й не потрібна була, можна було й на власну.
Попрохай, Вірунечко, від мене маму, щоб й не думала їхати до Вінниці: тепер холод, зима, можна застудитися в дорозі. Хай Лідя сама поїде, мама може дати їй «доверенность» на одібрання грошей.
А то щоб мама не наробила собі лиха, поїхавши зимою.
У нас завірюха. То була відлига, а тепер зараз мороз узяв і сніг сипле.
За Льоню мама хай не турбується. Я йому написав, щоб він дав мамі звістку про себе, а також написав і до мене. Певно, лист твій опізнився, і Льоня не міг вийти на вокзал.
Цілую тебе, серденяточко, мушу кінчати, бо треба бігти в контору, а звідти до типографії.
Цілую тебе, серденяточко миле, будь мені здорове й веселе і за мене не забувай.
Цілую тебе міцно, дитинко. Поцілуй Юрася.
Маму й Лідю цілую.
Твій Муся.
Пиши до мене.
144. До Віри Коцюбинської
9	лютого 1898 р.	28 січня, 98. Мінель, 22.
Серденько Вірунечко!
Тільки що одержав твого листа. Заінтригувала ти мене звісткою про казенний пакет. Що б то могло бути, та ще й «до востребования»? Певно, од Скробиша, в одповідь на мій лист про гроші. Цікаво, що то він мені напише. А може, то був грошовий пакет?
Мені, як і Богданці, дуже неприємно, що на Грінченка так нападають. Я радий, що й ти на його боці, хоч
почасти. Так мішати з болотом людину, до того людину чесну (я певен у цьому), не годиться порядним людям. Коли у Грінченка є які вади, то ще з цього не випливає, щоб на підставі спліток так ганьбити людину і одмовляти йому навіть в чесності. Мені це дуже прикро, і мої симпатії схиляються на бік Грінченка.
Друге діло — Полуботок. То пропаща з морального боку людина. Українці, серед яких він обертався, справді винні, що, бачивши таку ледар, не викинули його зразу з свого гурту. Тільки й вини з їх боку.
Не пам’ятаю, чи писав я учора тобі про пані Самійленкову. Я говорив з Когеном про ту посаду в Бердичеві. Отож мені Коген сказав, що той жид, який досі сидить там, лишається і надалі, так що вакансії вже нема — і пані Самійленко через те нема чого сподіватися на ту посаду. Перекажи їй, голубочко моя, про це.
Льоні я написав, прохав його писати додому й послав йому відкритку для одповіді мені.
Я, моя донечко єдина, не маю чого писати про себе. Аж досадно, такі у мене одноманітні дні. Що було учора, те й нині. Ніхто не пише, нічого цікавого. Здоров я зовсім, через що можу послухати тебе й скупатися.
Погода у нас неможлива: мокрий сніг, вітер. Така завірюха, що світа не видко. Замітає, засипає.
Коген завтра виїздить, але скоро обіцяє приїхати з грошима. А тим часом в касі свистить, і я знов сушу голову, як би випустити число.
Нічого не пишеш, дитино моя, про своє здоров’я? Я так хотів би щодня знати, що з тобою, як себе почуваєш, чи ходиш гуляти (це тобі конче треба), чи бережеш себе. Пиши мені, голубочко, про себе щодня.
Пиши мені теж про всі нові слова, які Юрасик навчиться вимовляти. То таке цікаве.
Нині хочу написати до Тараса. Василеві телеграфую 30-го. Може, він буде і незадоволений, та що ж робити, коли у мене мало часу на писання листів.
Богданці перекажи від мене, щоб пожалувала себе і не мучила тими земськими засіданнями, а то зовсім змарніє.
Ну, цілую тебе, дитинко моя люба, обіймаю міцно й щиро. Твій Муся.
А як там мама? Цілую її.
Юрасика теж цілую, Лідю теж.
186
145.	До Віри Коцюбинської
10 лютого 1898 р.	29/1, 98. Мінель, 22,
Що то моя дитиночка робить, чим вона так занята, що не має часу на лист до мене? Дуже я цікавий знати про всі клопоти й заняття моєї пташки. Судячи по собі, думаю, що то мусить бути якась велика, негайна робота, бо я все ж таки можу увірвати хвилиночку на лист до моєї Вірунечки.
Ти чекаєш па звістки про Когена. Отож нічого цікавого. Був Коген — і нема його. Покрутив хвостом і повіявся знов до Києва. Обіцяв коло 5-го вернутися й привезти мені гроші. 99% за те, що збреше.
Казав мені вчора, що може мене пустити, коли я схочу, бо вже знайшов собі другого на моє місце. Той другий — Коровицький, бувший видавець «Волыни», урядовець каз[енной] палати. Платитиме йому Коген по 40 карб, на місяць. Як тільки зверне гроші, я вільний.
Дістав казенного пакета. Од Кримського] філоксерного] коміт[ету]. От що пишуть: --- Значить, матимеш (бо то твої гроші, на піаніно) 225 карб.
Завтра посилаю розписку і попрохаю вислати в Чернігів.
Дитинко моя! Що там з Юрасиком? Невже він і досі не горить? Може, то була погана віспа і не прищепиться добре? Це була б велика неприємність, бо довелось би вдруге щепити і, значить, вдруге переносити всі наслідки цього неприємного акту.
Я, моя дитинко, думаю помістити в «Волыни» справо-здання з першої книжки «Літер[атурно]-наук [ового] вістника».
Подам зміст, напишу, що цензура його пускає, передплата коштує 8 руб. і т. інше. Може, ця замітка придбає передплатників до «Вістника», а це було б непогано.
187
Балакав про це з «Эфом», він, на превелике моє здивування, згоджується. Сьогодні говорив з ним і про статтю Грінченкову. --- А проте пускає її, не знаю тільки, чи цензор справді пустить, бо у нас сими днями другий цензор, віце-губернатор заслаб. Якби був віце-губернатор, напевно пройшла б стаття. Ну, побачимо.
А поки що — цілую тебе міцно, моє ти янголяточко. Бувай здорова і не забувай свого Мусю. Маму й Юрася цілую. Лідю теж.
Богданці й Лізе — поцілунки.
Ще раз тебе цілую,
Муся.
146.	До Віри Коцюбинської
11 лютого 1898 р.	ЗО січня, 98. Мінель, 22.
Серденько моє, я такий радий, що Ви всі здорові. Я теж не можу нарікати на своє здоров’я в останні часи.
Так часом голова болить, коли перевтомишся або маєш яку прикрість, — та й годі. А то здоров. Сьогодні йду купатися, щоб ти вже не нагадувала мені.
Вчора їздив на пошту — подати телеграму Васі. Певно, нині вранці він дістане її.
У мене нічого нового. Маю багато роботи, межи іншим мушу сьогодні написати замітку про Куліша для «Волыни», бо 2 лютого роковини його смерті. Горе моє, що я лиш нині згадав про це і не маю під рукою жодних матеріалів для біографії, через що замітка вийде куцою, неповною. Коли б згадав був раніш, був би написав до тебе, а ти б вислала мені потрібні матеріали.
Ну, вже як буде, так буде, нічого не вдію.
В нинішньому числі «Волыни» поміщена стаття Грінченкова. Стаття нічого, цікава. Я дуже радий, що мені удалося відстояти її, бо редактор вчора був проти неї і не хотів навіть друкувати, хоч спершу й обіцяв дати до друку.
Листів нізвідки не маю.
Коген знов несподівано з’явився на оден день, завтра
їде до Києва і обіцяє приїхати коло 5-го та привезти мені гроші. Скільки тут правди — побачимо.
Ти не сердься на мене, моя люба Вірунечко, що сьогодні напишу до тебе лиш кілька слів: маю багато робо ти нині, що мушу все робити хапаючись. Завтра, вільнішим часом, напишу більше, а сьогодні вибачай.
Цілую тебе, голубочко моя єдина, не забувай завжди кохаючого тебе Мусю.
Юрасика цілую, маму і Лідю теж. Ліді на йменини пришлю телеграму. Попрохай маму, щоб не їздила до Вінниці.
Цілую, цілую й кохаю.
Твій Муся.
147.	До Віри Коцюбинської
12 лютого 1898 р.	31 січня, 98. Міттель, 22.
Кохана дитиночко. Вірусенько люба! Жалко мені Юрасика, що він сидить в хаті без свіжого повітря і такий блідий. Та це ще нічого, а от так завтра-позавтру почнеться гарячка і тоді кілька день матимеш клопіт.
Дуже буде погано, коли Лідя справді думає поїхати до Вінниці (про маму й не пишу, бо вона, певно, послухає мого прохання не їхати до Вінниці) сими днями. Все ж таки краще, коли б на час цей, поки не скінчиться у Юрка гарячка, всі були вдома.
Нічого або найменше ти пишеш про себе, моя Вірунечко. Може, ти думаєш, що мені нецікаво знати, що з тобою, як ти себе почуваєш, що робиш і т. і. Пиши мені, голубочко, мені легшою здасться розлука.
Вчора купався. Добре вимився аж легше стало.
Так мене кортить піти нині увечері до театру, подивитися сінематограф, що приїхав до Житомира лиш на оден сеанс. Я ніколи не бачив — і, може, зважуся піти, якщо впораюся до 8-ї години увечері. Ніч так погано пройшла у мене, не спав чогось, голова тепер болить.
Єдина моя радість тепер — млинці у Мінеля. Щодня їм. Ти, певно, хитаєш головою над своїм легкодухим чоловіком, але що ж вдієш — кохай мене таким, як я є, з моїми великими вадами. Два дні матиму вільних — треба покористуватися: взятися за роботу — тільки чує душа
моя, що мені не дадуть робити. Певно, приїде Боржковський з Бердичева на ці свята і не дасть мені писати, а може, Кравченко збереться з цілою родиною і возом своїх писань — і теж забере у мене час.
Коген нині виїздить, Приїде коло 5-го і обіцяє привезти гроші.
Коли б уже швидше розв’язатися з цією милою «Волынью», може б нам лучче, веселіше жилося.
Прочитав я «Западню» Золя з великою приємністю. Тепер почав Ібсена. Читаю лиш на сон грядущий або як голова болить.
У нас теж завалило улиці снігом. Зараз взяв великий мороз, на ніч, аж тріщить.
Цілую тебе, зірочко моя кохана, дитинко любима. Пам’ятай на Мусю твого. Юрасика — коханого Юрася-ка поцілуй од тата.
Маму й Лідю цілую.
Тебе — ще раз. Твій Му ся..
143. До Віри Коцюбинської
ІЗ лютого 1898 р.	1 лютого, 98.
Зірочко моя, Вірунечко!
Сьогодні дістав твого листа вранці, коли ще лежав в постелі. Дуже мені було приємно почати твоїм листом день. А почав я його доволі пізно, бо ходив до театру дивитися сінематограф. Програма була сливе така, як тоді, коли ти в Києві ходила дивитися. Дуже мені сподобалося, особливо деякі сценки. Ходив за лаштунки дивитися на апарат — теж дуже цікаво.
Обдивився і розпитався про все як слід. Бачився в театрі з Чебановим, котрий потаскав мене у перший ряд, бо там видніше. З театру Чебанов пішов до мене, щоб що перекусити, бо дуже схотілося нам їсти. Кланявся тобі і обіцяв написати, прохаючи, щоб ти зайнялася його концертом на користь громадської бібліотеки. Я сказав йому, що навряд ти зможеш цим зайнятися. Не правда ж, дитинко?
Про те напише до тебе.
Тобі подобалися, як пишеш, ті статті в «Волыни», що
про Золя. Вони не складаються у нас, а просто витинаються з других часописів. А про Золя — правда — цікавого багато пишеться. Певно, його осудять, зі всього видко.
Дуже мене смутить упертість мами. Не будь тепер зими, я, певно, не прохав би маму не їхати, а то я знаю, що мама застудиться, бо нічого теплого немає, а їздити доведеться не тільки у вагоні (там теж легко застудитися), а до вокзалу й з вокзалу. Тому-то я ще раз прошу маму не їхати до Вінниці, а послати Лідго саму, вона все зробить, а гроші хай з собою не везе, а перешле по пошті, або через казначейство, бо при собі возити небезпечно. Хоч і дорожче буде, зате безпечніше.
Я знаю, що Лідя маму догляне, та не в тому річ, а в тому, що надворі зима, а у мами нічого теплого, бо ж пальто для зими не годиться, особливе немолодим людям, та ще й таким, що цілу зиму просиділи в хаті. Попрохай маму не їхати.
Милий Юрасик! Він певно дуже добре бігає вже, говорить же лиш 2 нових слова — «пусти» й «сам». «Буду» й «буде» — я вже чув. Тепер саме почнеться з ним клопіт, бо минув тиждень, як защепили віспу. 3 — 4 дні горітиме. То нічого, аби не розцарапав віспу. Що ти йому зробиш, чи рукавички на руки накладеш, чи що?
Я, рибочко моя, здоров. Не буду писати, як мені часом скучно й сумно, до сліз важко буває без тебе, бо ти знов скажеш, що я розпускаюся. Отож, як бачиш, терплю в надії на краще. Коли б тільки те краще настало вже раз!
Цілую тебе, сердечко єдине, кохаю тебе дуже й живу моєю пташкою. Твій Муся.
Маму й Лідю цілую. Юрасика пригорни й поцілуй від тата.
Богданці й Лізі — поцілунки.
149.	До Віри Коцюбинської
14 лютого 1898 р.	2/11, 98. Мінель, 22.
Кохана дитиночко!
Не турбуйся, що Юрась такий блідний, горить. Він скоро поправиться, а поки що — ти не дуже муч себе, Вірунечко, щоб це не одбилося на твому здоров’ї.
191
Я радий, що може буде мені посада, хоч надіятись зовсім не можу, аж поки не дістану певної звістки.
Пишу тобі нині кілька слів, бо у мене Боржковський, а завтра він їде, то треба перебалакати з ним про все — давно бачились. Завтра напишу тобі більш, а сьогодні вибачай. Я здоров, нічого мені не діється лихого.
Листів ні від кого не маю.
Цілую тебе, серденько.
До завтра!
Твій повік Муся.
Юрасика бідного цілую дуже.
Маму й Лідю поцілуй.
150.	До Віри Коцюбинської
15 лютого 1898 р.	З/ІІ, 98. Мінель, 22.
Серденько моє миле! От і добре, що Юрась вже перебув найтяжчий період. Тепер він помалу поправ литиметься, тільки коли б він не роздряпав собі ранок на ручках. Що ти зробиш для забезпечення сього?
У мене, дитиночко, і досі Боржковський. Поїде тільки завтра. Він збирається їхати на Басарабію, на філоксеру. Через те напишу тобі знов короткого листа, а ти не гнівайся за це, рибочко моя єдина, Вірунечко моя люба й кохана.
Сьогодні приїхав Коген. Щось він часто почав їздити сюди. Обіцяв мені вернути гроші вже не 5-го, а 10-го. Каже, що в неділю батько йому дасть гроші, а у вівторок або в середу вранці він приїде вже з грішми, і ми розрахуємося.
Коли б, моє серденько, скоріш вирватися звідси, а то мені тут так сумно і важко без Вас всіх. Нікого знайомих, ні з ким не бачуся, слова ні до кого вимовити. Ніхто до мене не пише — словом, живу, як в пустині, самота повна. От тільки й радості, що ти напишеш про те, що й як у нас вдома.
Ти так мало, дитиночко, пишеш про себе, про свій стан, здоров’я, що я сливе нічого не знаю про тебе.
Пиши мені, голубочко.
192
Добре б було, щоб ми не потребували переписуватися, Щоб ми вже були разом.
Сиджу тут, мов школяр, що чекає з дому підводи — їхати на вакації.
Мама не хоче мене послухати і дуже, дуже погано робить, що їде. Не того я боюся, що дорога втомить маму, а того, що у мами нема теплої, як на зиму, одежі і що через те легко застудитися. Отож ще раз прохаю подумати над тим, що тепер не літо, а зима, і що мама дуже легко може застудитися.
Чи великі у Юрасика пухирчики на руках? Чи ти не кликала, часом, Михалину подивитися на віспу — і сказати, чи добре віспа прийнялася? Як з дієтою Юрасевою? Чи держите його на дієті, чи ні?
Цілую тебе, рибочко моя єдина. Я здоров, тільки щось сплю погано вже третю ніч, а сю ніч анітрішки не спав. Ну, та це минеться.
Цілую тебе ще раз міцно, твій кохаючий Муся.
Маму й Лідю поцілуй.
Юрасика цілую, мого бідного слабенького Юрасика.
Боржков[ський] засилає вам всім уклін.
151.	До Віри Коцюбинської
16 лютого 1898 р.	4/II, 98.
Серденько моє любе!
Гримаєш на мене, бідного, коли я виявляю сум, одібравши короткого листа від тебе. Та ж і ти, донечко, нарікаєш на мої короткі листи, значить, один одного ми розуміємо.
Нині зовсім не було від тебе звістки, і я думаю-гадаю, що б то могло значити. Чи лист пропав, чи запізнився, чи, може, вдома не все гаразд. Отак, живучи оддалік від родини, чуєш, як розвивається якась тривога, якась непевність, боязнь несподіваного лиха. Переживаєш кожну дрібничку з більшою інтенсивністю, ніж пережив би її, живучи разом.
Тільки що випровадив Боржковського. Наприкінці він щось занедужав, розкашлявся, мав гарячку і втратив апетит.
13 М. Коцюбинський, т. 5
193
Скільки не вговорював його, щоб не їхав, переждав який день, — не послухався.
Нині, голубко Віро, дістав II книжку «Галицького вістника». Подаю тобі лиш зміст, бо ще не встиг навіть розрізати: 1 - ш а частина: «В тумані», — дійсність і галюцинації Кониського. З поезій Лесі Українки. «Дві долі» — повість Мордовца. Ненадруковані дрібниці з творів О. Стороженка. «Ткачі», драма Гауптмана, переклад Павлика, вірш Беетса, «Шведи на Україні», оповідання Вернера. «Історія осла», гумореска Віктора Ракоші. 2-г а частина: «Із секретів поетичної творчості» Франка. «Ясні дні в життю Шевченка» — Кониського. Критика на Складку Грінченка. «З життя й письменства» — О. Маковея. З російської України — вресіаіога. «З чч-жих літератур» — Франка і бібліографія. Присилати тобі не буду, привезу сам. А приїду я не раніш, як по 15 с[ього] міісяця]. Коген нині казав уже мені, що до 15-го конче розрахується зі мною. Просив ще таке: коли б через місяць (чи скоріше) я схотів вернутися до Житомира, то він буде дуже радий. А може, я згоджуся взяти на себе київську філію газети — може, це буде для мене вигіднішим. Я на це все: наперед нічого не обіцяю, потому побачимо, хай він пускає мене скоріш. Умовився з ним ще й так: коли я поїду з Житомира, то мені будуть висилати «Буковину» й «Галичанина», а за це я буду давати 2 кореспонденції] в місяць з Галичини. Правда, це вигідно?
Серденько, мені здається (під вражепням того, що не дістав од тебе листа), що ти незадоволена з мене, сердишся на свого Мусю. Голубко, не правда ж, я помиляюся і ти не гніваєшся на мене і кохаєш так саме добре, як і досі кохала?
Чи то, може, Юрасик винен, що нема листа, може, роз-хорувалася дитина?
Це може бути. Нетерпляче чекатиму на лист од тебе завтра.
Чогось не спиться мені, уже чотири ночі не сплю. Нерви, певно, напружені. Прийму нині nat[ri] brom[ati] і спатиму врешті.
А що з тобою, Вірунечко єдина? Чи здорова ти? Пиши мені, жіночко мила. Цілую тебе міцно, як кохаю. Твій вірний Муся.
Юрасика нашого поцілуй.
194
Цілую маму й Лідю.
Богданці й Лізе уклін.
Боржковський пришле на ім’я Лізине для тебе 9 крб., що позичив у мене, а я, як тільки видеру трохи грошей, вишлю теж через Лізу.
152.	До Віри Коцюбинської
17	лютого 1898 р.	5-го лютого.
Ти мене трохи заспокоїла своїм листом. Юрасикові краще, ти здорова, нічого лихого не сталося вдома. Одно тільки погано, що мама не хоче послухати мене й їде до Вінниці. Хоч би шуба добра трапилася. Як то ти справишся сама, Вірунечко моя кохана? Я навіть не відаю, чи надовго їде мама, коли вони повернуть.
А я, моя дитино, сумую тут і чогось боюсь надіятись,, що мені дадуть таки посаду в Чернігові. Так мені хочеться до тебе, так хочеться, що вже трудно видержати кілька день тих, які лишаються до повного розрахунку (якщо Коген не бреше, знов скажу).
Знаєш, Вірунечко, мою замітку про Куліша передрукували одеські і другі газети без всякої зміни. То добре, бо все-таки шириться відомість про нашу літературу.
Коли б у мене було більш вільного часу, я дав би цілий ряд етюдів літературних характеристик з нашої літератури. Очевидячки, це цікавить південні газети, а разом з тим і публіку.
Біда моя з Кравченком — він експлуатує мою делікатність, і я не можу одмовитись, коли він прохає мене, і через те мушу й нині, хоч на годинку, піти до нього; хоч мені страх як не хочеться. Знаю, що буде мучити мене своїми творами.
Серденько! Скоріш звідси, од всяких тутейших капостей!
Пишу листа в конторі, страшенно заважають, вічно хтось приходить і з балачками звертається.
Барбуша — пишна! Я так і уявив її собі, як вона рішає справи!
Поклонись їй від мене.
Що це Русова — моя антагоністка старається за мене? Щось тут не щире, як мені здається.
Ну, бувай здорова, дитиночко. До завтра. Цілую тебе, кохання моє солодке. Твій Муся.
Маму й Лідю цілую.
Юрасика поцілуй від тата.
153.	До Віри Коцюбинської
18	лютого 1898 р.	6.11,98
Нарікаєш мене «ділопроізводителем», дорога Вірунечко, а я став з якогось часу таким невірним Хомою, що поки не вкладу руки в рани — не можу бути цілком певним. З листа твого видко, що про мене таки думають; погано лише, що одкладають назначити — бо 2 тижні — час довгий, а до того часу можуть і забути про мене. А проте, як видно, є шанси і за назначення.
Питаєш, чи мене вже тягне до Чернігова, недобра! Я рвусь цілою душею до тебе, мені тут погано, важко, я себе почуваю самотним, скривдженим розлукою. Коли про це не завжди пишу, то тільки для того, щоб тебе не смутити.
Я дуже радий, що кінчаються наші митарства, але щасливим буду, коли вже скінчаться.
Звісно, свинства в управі багато, мабуть, його скрізь немало, а проте, коли держатися осторонь від того свинства, як я думав робити, то принаймні сам не будеш замішаним у ньому. Ми з тобою, донечко, знайдемо другі інтереси поза управськими, будемо читати, писати, жити з людьми, що цікавляться громадським життям, літературою, наукою. Аби було хоч трохи вільного часу, аби людина не заморювалася до перевтоми. Вже одно те, що будемо жити разом, дасть мені нові сили й нову охоту до роботи.
Коли б уже до тебе!
З Когеном я не церемонюся, коли б уже тільки привіз гроші.
Клятий «Еф» зробив мені капость, ро[з]бивши статтю Мордовця на дві половини. Вона не зробить такого вражіння, яке мала б, поміщена цілком.
196
Хоч, правда, добре й те, що не дуже сперечався і все-таки помістив, чого київські або адеські газети ніколи не зробили б у своїй сліпій ненависті до всього вкраїнського.
Погано, серденько, що всі виїздять з дому, як то ти справишся сама, без Ліді, без мами, без Лізи. Може б, ти кого запрохала на той час, — Дашу, наприклад.
Все ж треба й обіду доглянути й коло дитини побути. Хто ж це все зробить? Адже тобі треба тепер спокою й вигоди. Зроби щось, серденько, щоб тобі було легше, а я щоб не тривожився тут тобою.
Чом не пишеш, чи надовго мама поїхала, коли вернеться. Напиши.
Чи не маєш від кого листів? Що — Вася, чи пише, чи ні?
Я здоров, щодня роблю масаж.
Цілую тебе й кохаю тебе міцно, твій повік Муся.
Юрасика поцілуй од мене міцно.
Мами й Ліди лист цей певно не застане вже.
154.	До Віри Коцюбинської
19	лютого 1898 р.	7 лютого, 98.
Голуб’ятко, прости за невеселого листа. Так буває часом невесело, що хоч сядь та й плач. Одним тільки й живу — надією на скору стрічу з тобою.
Слава богові, що Юрась уже перебув своє з віспою, спекався вже врешті. Ти його не купай, донечко, аж поки він не буде зовсім здоровенький, аж поки не зійде червоність.
Тепер ти певно сама вдома, наші поїхали. Як то ти справишся? Невже не послухаєш мене й не візьмеш нікого з твоїх «придворних» на цей час? Адже тобі легше було б й вигодніше. Зроби так для мене і напиши мені про це.
Як тобі сподобалась стаття Мордовця? Я підчеркнув синім олівцем свою приміточку і послав йому ті № «Волині», де поміщена його стаття. Такі помилки гріх робити, хай старий знає. А все ж добре, що він написав ту статтю.
197
Тепер у нас «Волынь» так розкуповується, що незважаючи на те, що щодня збільшую лічбу друкованих аркушів, часом не стає № для продажі. Не відаю, через що вона так розходиться.
Нині чогось у мене нога болить. Ломить вище коліна. Певно од погоди, дуже нерівної, то мокрої, то холодної, з вітрами. Я, правда, не дуже звертаю на це увагу, бо знаю, що завтра минеться.
Що то ти робиш, синочку, тепер, коли й Лізи нема, коли тобі з дому трудніше вирватися? Певно сидиш в хаті та читаєш. Ти все читаєш і читаєш, аж заздрісно, певно, дуже розумною стала, моя пташечко, ще розумнішою, як була. А твій Муся подурійшав, бо нічого не читає, з людьми розумними не бачиться, а тільки до нудоти зачитується газетами — більш поганими, ніж хорошими — та свариться [...]з всякими Угерами та Блохами, що крадуть у нас папір.
[...] Вольфмаи намовляє пас відкрити в Чернігові друкарню й «Листок объявлений», каже, що це таке вигодне діло, що напевне дасть чистих 40 — 50% на капітал. А затратити треба не більш, як 1 500 карб.
А справді нам варто б взятися за щось таке, бо па ті гроші, які матимемо з посади, — не дуже розживешся. Порадимось. Коли не друкарню, то щось інше зробимо. Тепер, коли буде посада і, значить, незалежне од предпри-ємства існування, не страшно взятися за щось комерційне.
Я здоров. Сумую тільки в самотині.
Спасибі тобі, Вірусенько, за Єфименко. Ти, моє серце, таки лучша за мене, за що тебе я так й люблю.
Цілую тебе, дитиночко, міцно, пригортаю й обіймаю.
Твій Муся.
Юрасика поцілуй добре.
155.	До Віри Коцюбинської
20	лютого 1898 р.	8 лютого, 98.
Серденько моє, спасибі тобі за поздоровлення. Й я дуже, дуже радий, що будемо вже разом, що буду між людьми, матиму хоч трохи вільного часу для себе й своєї роботи!
198
Надія скоро побачити й пригорнути тебе, Юрасика, по бачити всіх наших, так мене радує, так тішить, що я по мов не той став.
Тепер тільки ще з більшою нетерплячкою чекатиму того дня, коли покину Житомир.
Тільки чи певно ж це, чи не може бути знов якої історії з губернатором? Як ти думаєш, чи управа знов посилатиме до губернатора] на затвердження? Певно, про це чула Богданка.
Адже, як мені казав генерал, бонза хотів питати в губернатора за мене. Хоч — що ж може сказати губернатор після того, як він написав в управу, що затвердить мене на всякій посаді?
Це я сам з собою міркую, та й тобі пишу. Хто опарився — дмуха й на холодну воду.
Серце, що ти пишеш, що ти одвикла од мене, що мене наче димкою заволокло від тебе, що ти мене не чуєш, не бачиш... Невже це так, Вірунечко? А я так живо почуваю зв’язок межи нами, я тебе так ясно уявляю собі часом, наче ти тільки що вийшла з хати. Ні, я тебе чую, бачу, говорю з тобою, цілую й кохаю.
Мабуть у нас неодпакові вдачі. Ну, потерпи ще, дитинко, трошечки, все буде добре, будемо разом і не розлучимося ніколи надовго.
Про те, що мені тяжко без тебе, не буду й писати, бо не поможеться. Терпіли більше, потерпим менше.
Ти вгадала: 2 книжка «Вістника» нецікава, особливе белетристика. «Туман» Кониського — справді туман. «Дві долі» Мордовця по виповненню нагадують малюнки на коробках з цукерків, так це все шаблонове. Переклади — немудрі. Другої частини ще не читав.
Бідний «Еф»! Він написав замітку про селянина, що [його] поліція везла в участок, придушивши дошкою, а губернатор образився і звелів «возбудить дело о клевете». Поліція приходила нині до Фідлера робити протокола, та не застала його. Чим скінчиться діло, не знаю, але я цілком на боці Фідлера.
Питаєш мене, як я відношуся до посади. Звісно, це не мій ідеал — канцелярщина, якої я досі не знав і яка мене напевне не задовольнить. Та я й не жадаю задоволення од тої роботи й не там шукатиму його. Я радий, що матиму постійну службу і що ми всі будемо разом. Це останнє найбільш мене тішить.
199
До скорого побачення! Цілую тебе, серце любе моє, Вірунечко хороша. Кохаючий Муся.
Юрасика поцілуй.
156.	До Бориса Грінченка
Контора
Редакции газеты «ВОЛЫНЬ».
Житомир.
Февраля 9 дня 1898.
№ 108.
Любий земляче! Сердечне спасибі Вам за Вашу цікаву статтю. Будьте ласкаві, присилайте й надалі такі ж гарні речі, редакція «Волыни» залюбки друкуватиме їх. Я вже про це мав розмову з редактором.
До побачення! Ваш щирий М. Коцюбинський.
--- 157.	До Віри Коцюбинської
21	лютого 1898 р.	9 лютого, 98.
Дивує мене, серце моє, що ти не дістала листа від мене: я такий акуратний, що навіть занадто: ніколи й на годинку не спізнюся кинути листа до тебе в поштову скриньку. Певно, щось пошта накоїла, і на другий день ти мала
2	листи разом.
Наскільки вчорашній лист твій звеселив мене, настільки нинішній засмутив. Вже як послали до губернатора, то там папір і застрягне, лежатиме, може, зо 2 — 
3	місяці, та ще не звісно, що скаже губернатор. Хоч він і написав до управи про мене, а проте — хто його зна, що він тепер скаже. Так і чуло моє серце, що дурна управа — страха ради іудейська — знов звернеться до губернатора, хоч і має вже затвердження від нього на всяку посаду. Чудні люди, щоб не сказати більше. Що ж мені тепер робити, чи кидати цю посаду, як приїде сими днями Коген, чи сидіти біля моря й чекати погоди?
Порадь мене, дитинко люба, бо справді не знаю, що
його робити. Дуже мені не до смаку отакі вчинки управські.
Що це таке з Юрасиком — чом він не спить? Треба б робити що йому проти нервовості, бо ж це й йому шкодить, та й ти замучишся, серце моє.
Не гримай на мене, Вірунечко моя добра, за те, що мало про себе пишу. Моє життя отут не дуже веселе, щоб його детально описувати,, а вічно смутити тебе наріканнями на долю — я не хочу. Я зовсім здоров, стараюся бути міцним духом, вірити в краще і рвуся до тебе, от і все, що можу сказати про себе. Вже й з цього ти можеш бути задоволена. Масаж мені помагає: я почуваю, що нога у мене стала легша, ніж була, лучше ходжу, трохи більше згинаю. Не дуже багато згинаю, а все ж більше.
Число «Зорі» пришли мені рекомендованим листом, а я вже занесу Мачтетові.
Тільки що дістав першу книжку «Детского отдьіха» за сей рік. Там д. Перельтгин * переклав моє оповідання] «ІГятизлотник». Переклад дуже, дуже поганий, часом нема смислу в реченнях. Вже мені не везе з перекладачами, що ж подієш. Ведмежу прислугу роблять мені.
Так мені прикро, що розвіялись мої надії ще на мас-иицю бути вдома. Тепер, мабуть, не скоро вже доведеться побачитись, а проте — як ти порадиш, як рішиш. Жду твоєї одповіді, моє ти сонечко ясне, моє любиме дитяточко, моя Вірунечко пещена й мила. Цілую тебе міцно, а ще міцніше кохаю. Твій Муся, ще раз цілую.
Юрасика поцілуй. Твій М.
158.	До Віри Коцюбинської
22	лютого 1898 р.	10 лютого, 08.
Так мені неприємно, серце Вірунечко, що мій лист до тебе пропав. Не знаю, який тільки: чи той, що я писав з контори, чи той, де я марив про те, як то ми заживемо, коли будемо разом жити. В кожному разі пропажа ця не подобається мені і навіть дивує.
Пишеш, що нічого особливого писати, а я, моя донечко, маю ще менше матеріалу, бо у мене оден день так
* Той, що перекладав «Харитю» й «Ялинку».
скидається на другий, що ніяк і одрізнити не можна. Більш монотонного життя, біднішого вражіннями життя — і уявити собі не можна.
Ніхто не пише, ніхто не буває й я ніде не буваю, от хіба Кравченко затягне часом до себе, навіть обідав колись у нього, але там ще скучніше, ніж у себе.
Нічого мудрого, нічого свіжого там не почуєш.
Читав «Вісник»; таке все нецікаве, не оригінальне, друга книжка далеко гірша за першу.
Так і рвуся до Чернігова, хоч не відаю, чи скоро буду там, та й взагалі — не маю повної певності, що буду, бо дурна управа зробила мені своєю занадто розвиненою лояльністю — капость.
Генералові сими днями послав гонорар за статтю, не відаю тільки, чи задоволений.
Чекаю нетерпляче завтрашнього дня: чи приїде Коген з грішми?
Напиши ж мені, донечко люба, що мені діяти, чи кидати зараз службу тут, чи чекати, аж поки управа не повідомить мене, що маю приїхати й зайняти посаду. Я вже про це питав тебе — вчора чи позавчора — та, може, знов не одбереш листа мого.
Я всі твої листи дістаю.
Збираюся написати нині до мами.
А що там Юрасик? Чи дозволено вже йому гуляти надворі та купатися? То він того не спить, того такий знервований, що два тижні прожив без свіжого повітря.
Певно, вже дуже добре бігає, балакає, грається.
А ти як, дитиночко? Чи бережешся, чи не слабуєш, почуваєш себе добре? Так часом хочеться побачити тебе, поговорити з тобою, поцілувати, до сліз хочеться.
Я, синку, здоров, і їм і сплю добре. Настрій тільки дуже поганий і ніколи не буває добрим. Нема звідки на добрий настрій. Нема нічого й нікого, що б зробило життя кращим.
А жити вічно надіями — скучно врешті.
Поцілуй од мене й подякуй Богданку й Лізе, що не забувають тебе, одвідують. Вас[иль] Трохїимович] чудний, як завжди. Що ж, обійдеться без свяченого на різдво. Хай собі дується на здоров’я.
Поцілуй мене, Вірунько, а я тебе за те цілую міцно й сердечно. Твій повік — найщиріший Муся.
202
Юрасика поцілуй од тата. Пиши, серце, хоч кілька слів, коли не маєш новин, я кожній звісточці од тебе радий. Кінчаю, бо треба бігти до контори.
Чи ти акуратно дістаєш «Волынь»?
159.	До Віри Коцюбинської
23 лютого 1898 р.	11 лютого, 98.
Нині дістав аж три листи! Від тебе, від Васі й від генерала, Дуже добре, що ти дістала всі мої листи, Вірусенько, серце.
Вася написав довгого листа — про все й про ніщо. Описує, що він робить на службі, куди їздить і які має службові клопоти. Хвалиться, що на йменини дістав листи й телеграми од всіх родичів, навіть від «семейства Дейша», себто від тебе, Соні і Кості. Костя телеграфує, що в половині лютого переводиться, але куди й чому — нічого не відомо. «Соня что-то похваривает, никуда не выходит, вообще чувствует, что старость одолела».
Пише мені про неї, як про мою хорошу, давню знайому, а я цілих 2 години ламав собі голову, що то за Соня, звідки й хто вона є. Так і не знаю, хіба ти напишеш.
Щодо Васі, то він «выбрикивает», «в этом году сделал себе «подарунок» і 29 января поехал в г. Москву», а то «дуже заработался».
Бач, як він мені догоджає, знає, що я українець.
На літо кличе Васю жінка до Фінляндії, та він не хоче. «Ну, а вы опять будете «укупі», таки Вера не может оторваться от милаго ея сердцу [.,.] Чернигова. Ну, помагай Вам боже, желаю всяких благ»... і т. д.
Мабуть лист цей Васі не легко було написати, бо: 1) він писав, щоб було ні на Ви, ні на Ти; 2) розставив всі, як слід, «знаки препинания», а це, як сама знаєш, робота для нього чимала.
Другий лист від генерала: «Вас уже настановлено «делопроизводителем оценочного стола» — та посада, на якій я досі був. Папір до губернатора вже пішов. Як мине два тижні (коли він не відпише), то Ви вважатиметеся затвердженим, бо принципіальна згода на Вас од його вже була. Тоді матимете звістку. Але позаяк можна бути
майже певним, що тепер перешкоди не буде, то Ви готуйтеся за 2 тижні до Чернігова».
Значить, серденько, у мене стіл буде не по народній освіті, а «оценочный». Цікаво, чи то Гріпч[енко] видумав од себе про тих два тижні, чи таки в управі поклали покористуватися законом і затвердити мене без нової губернаторської санкції.
Дуже радію, що Юрась здоров і веселий. Може б уже можна його купати, те, що не пообпадали струпики — дурниця, а все ж краще поспитай у Михалини.
Ти незадоволена, що я про себе небагато пишу, а мені мало того, що ти пишеш про себе. Я так хотів би знати про тебе все, все.
Коген своїм звичаєм збрехав. Обіцяв бути нині з грішми, а замість приїхати — прислав свої вірші до друку. Коли не буде ще 2 — 3 дні — телеграфую йому. От скотина! Коли б хоч розв’язатися з ним, а то тут добра не може бути, кожен день морочу собі голову, як би випустити число.
Бувай здорова. Вірунечко мила, до завтра, серденько. Цілую міцно, твій вірний Муся.
Юрасика цілую.
Богданці, Лізе й Марині кланяюсь. „
Тебе ще цілую.
160.	До Віри Коцюбинської
24 лютого 1898 р.	12 лютого.
Добридень, Вірунечко моя!
Як тобі спалося, дитино, невже Юрась знов не давав? Ти сими днями зовсім не гуляєш, для твого здоров’я це недобре.
Нарешті ти дістала паперу. Пишеш, що то для мене. Дякую й цілую моє серденяточко за це. Трохи дорого взяв Паньківський з тебе — а може, в дорозі хто витяг, злакомився на папір.
Цікаво, чи він (папір) йшов через цензуру (чи є на обгортці печатка «Д. Ц.»), чи так дійшов.
Радиш мені звернутися з листом до віце-губернатора. Я послухав би твоєї ради, та мене зупиняє те, що пише
генерал в цій справі. Він пише, як ти читала вже у вчорашньому мому листі, що коли за 2 тижні губернатор (чи той, хто тепер на його місці) не одпише, то я вважатимусь затвердженим. їй маєш змогу приватно дізнатися — чи й управа так думає, як генерал — і коли так, то нащо мені писати ще до когось. Коли ж ні, то подай мені ім’я й фамілію віце-губернатора — бо як же мені інакше звернутися до нього листом?
До Вінниці я написав, та не маю ще одповіді. Може, ти дістала листа від мами, то напиши, серце, що там з ними і як. Нині не було листів, опріч від тебе.
Масниця минає одномапітно, непомітно. Млинці, правда, їм — бо дають на обід — та й по всьому. Усе збираюся поспитати тебе, Вірусенько, хто тобі варить обідати, як ти харчуєшся? Ти нічого не пишеш про це. Невже «гага» варить сама їсти?
Я, моя дитинко, здоров. Настрій лиш поганий, і вже хіба тоді тільки поправиться, як будемо разом, коли я не буду почуватися самотнім, одрізаним од всього дорогого та близького. А поки що почуваю себе погано, настільки погано, що не можу нічим зайнятися. Та й сусід мене тривожить. У ті вільні години, що маю увечері, напевне знаю, що у мого сусіда разів 5 буде істерика, що він буде кричати, лаятись і кидати на поміст всякі речі. Двері тонкі — і я все чую. Звісно, що поганого мого настрою не може поправити все те, що я чую. Навпаки, так часом мене дратує це, що мушу бігти в другу хату, зачинятися й ховати голову під подушку, щоб нічого не чути. Яка може бути праця при таких умовах?
Сердечко Віро, коли прийдуть гроші з Криму — як з ними зробити? Чи ти скажеш одіслати їх мені до Житомира, чи прислати тобі «доверенность» на право взяти ті гроші з пошти? Я, бач, прохав вислати гроші до Чернігова на моє ймення, сподіваючись до того часу бути в Чернігові.
Треба кінчати, а то зараз масаж. По масажі біжу на роботу.
Цілую тебе сердечно, моє ти щастя, втіхо моя єдина. Щиро й дуже кохаю тебе'. Ще й ще цілую.
♦	Твій Муся.
Юрася цілую.
Коли приїхали наші — передай їм поцілунок. Чи мама здорова?
205
161. До Віри Коцюбинської
25 лютого 1898 р.
13 лютого.
Серденяточко Віро!
Ти таки гуляєш, дитинко, гості у тебе бувають. Я дуже вдячний усім, хто тебе розважає. Мені так хотіло б ся, щоб моїй Вірунечці не було сумно.
Вже як приїду — не дам тобі скучати, побачиш. Та й сам розважуся трохи коло тебе. А то часом і стараюся розважитись, та нічого з цього не виходить. От і сьогодні затяг Кравченко на обід до себе — думаєш — весело було? Ані крихти. А проте — по своїй слабості — не міг одмовитись піти з ними увечері послухати оперу «Норму», якщо дістануть білети. Найкраще було б, щоб не дістали білетів, просидів би вдома, почитав би. Кравченко липне до мене й мало не щодня забігає. То прибіжить уранці, то тоді, як масаж роблять, та все тягне до себе. Я у нього буваю рідко, хіба силоміць витягне.
Учора я писав тобі про те, що думаю почекати, не звертатись до віце (на підставі генералового листа); але коли б ти дізналася, що генерал лиш сам так думає, а не управа, то я напишу до віце.
Когена, клятого Когена нема й досі. Він, певно, не має грошей і боїться показатися. Просто не відаю, що з цим брехуном діяти.
Рвусь звідси всіма силами і не можу врешті вирватися.
Листів не маю жодних.
Новинку про осуд Золя вже певно прочитала в сьогоднішньому числі «Волині». Та мені здається, що цим діло не скінчилося і у Франції будуть великі розрухи. Зверни увагу, що діється в Угорщині.
Що це наш Юрасик собі думає? Чом він не спить? Треба конче щось робити, треба йому гуляти, хоч тепер, правда, страшенні холоди настали. Сьогодні такий вітер і мороз, що просто замерзаєш. Чи й у вас так?
Папір твій мені дуже сподобався. Тільки великі дуже аркуші, ні в який конверт не вбгаєш їх.
Серце моє, вибачай, що кінчаю, бо дуже спізнився. Цілую тебе, кохання моє єдине, доленько хороша.
Твій Муся.
Юрасика цілую, знайомим уклін.
206
162. До Віри Коцюбинської
26 лютого 1898 р.	14 лютого.
Сьогодні мені невесело, дитинко! Не дістав од тебе листа. Гадаю, тому, що ти, певно, послала листа в посилці, а посилка опізнилася, як звичайно. Завтра, певно, дістану.
Був у театрі вчора, слухав «Норму». Опера не дуже сподобалася, та й таки скучно мені було, весь вечір згадував про тебе та розмовляв про тебе з Кравченком. Тільки й потіхи моєї.
Дістав нині листа з Вінниці. Мама пише, що й досі не бачилась з Нєдзвєдським, хоч посилала йому листи й телеграми. Не знає, чи встигне зробить все до 17-го, тож пробуде в Вінниці ще з тиждень. Ти, може, одібрала од мами листа, так що все знаєш уже. Писала мама про Льоню, що він продав крамницю й купує таку, що варт 500 р.
Сьогодні я байдикую од другої години. Обідав знов у Кравченка, а увечері піду з ними в бібліотеку слухати співів акцизників. Пробуду там годину-дві, та й додому.
Ніщо мене не веселить, так і рвусь до Чернігова і в останні часи все більш і більш сумую без тебе. А з Когеном біда — нема ні його, ні чутки про нього. Хоч плач. Завтра пишу до нього лайливого листа, коли тільки лайкою його дошкулиш. Певно, продержить мене тут до 25-го.
Зверни, серце, увагу на сьогоднішнє число «Волині», на одділ бібліографії. Він весь український. Я дуже радий, що помістив звістку про «Вістник». Зробив, як бачиш, це так зручно, що подав адресу, зміст і ціну, а также про те згадав, що цензура пускає його на Вкраїну. Я певний, що після цеї звістки чимало підпишеться на «Вістник». Знайшли собі рецензента, якогось П’ясецького, учителя гімназіального з Варшави, який буде давати рецензії на вкр[аїнські] книжки.
І це добре.
Як же тобі живеться, дитинко моя мила, що з Юраси-ком, чи здорові мої діти, — цілу вічність, здається, не маю звісток про Вас, а пройшов лиш оден день.
207
З нетерплячкою чекаю завтрашнього дня — коли дістану вісточку од моєї милої. А поки що — цілую, обіймаю й пригортаю.
Ще раз цілую. Твій навік Му ся.
Юрасика, Богданку й Лізе цілую. Марині уклін.
163. До Віри Коцюбинської
27 лютого 1898 р.	15 лютого.
Свято! Дістав аж два листи од моєї коханої дружиноньки! За одного з приємністю доплатив 14 коп. Згадую про це через те, що ти, певно, серденько моє, не маєш грошей, а мені про це нічого не пишеш. Пошлю тобі хоч кілька карбованців, бо каса у нас раз у раз порожня, і я не можу ніяк зібрати стільки грошей, щоб послати тобі, серце. Тепер знов не знаю, на чиє ймення послати тобі; я все думаю, що Ліза от-от виїде, а тобі на пошту незручно ходити. Та вже пришлю просто тобі, а ти, як одбереш оповістку, скажеш принести гроші додому, адже це можна.
Радію, що ти доволі весело забавляєшся на масниці. Боюсь тільки, щоб це не втомило тебе, Вірунечко.
Вчора увечері й я ходив послухати українських пісень до акцизників (в бібліотеці). Отже, мене обдурено: жадних пісень там не співано, а був справжній маскарадний бал, дуже людний і парадний. Зала була убрана, як і на технічному вечорі (певно, читала в «Волині»), були гарні і оригінальні маски. Присуджувано премії. Я тріумфував, бо всі ті костюми, яким я присудив премії, якраз дістали їх. З жіночих костюмів самий оригінальний був «скойка» (не знаю, як по-московськи, раковина, чи що). Це величезна скойка, яка стулялася і розтулялася, а всередині вся в білих тголях та перлах жінка.
Другий — самий кращий костюм — ластівка. Третій дістав премію — самий дешевий — почтальйон. З мужських костюмів найбільшу увагу взяв білий ведмідь. Чудова маска на цілу людину, ведмідь наче живий, справжній звір. Другий — з одного боку мужчина, у фраці, циліндрі, з вусами — а друга половина в жіночій сукні, в капелюсі з парасолькою. Третю премію взяв за «самый неостроумный» клоун. Було багато дулю гарних і оригі-
пальних костюмів. Зі знайомих був Мачтет. Познайомився — Кравченко постарався, з «самим цвітом» інтелігенції, з самими «розумними». Так, межи іншим, з одною панною — лікарем. Вона знає добре Олю Гортинську. Знов з жінкою лікаря — українкою, так що весь вечір говорив тільки по-українськи, що мені було приємно, бо наче у Чернігові. Повернув тільки о 4-й годині. Так мене підвели! Сьогодні — не дають мені отямитися — знов тягне Кравченко на обід. Хоч невесело — так обіди у них гарні, куди кращі, ніж у Мінеля. Та й музику послухаю. Там є одна стара ляшка, що дуже гарно грає з Шопена.
В Києві постараюся пробути день — і все зроблю, як бажаєш. Тільки напиши мені, що ще маю зробити там. «Зорі» ще й досі не дістав.
Когена — як нема, так нема, сущий клопіт. Нині пишу до нього — налякаю неприємностями, може, хоч це поможе. Боже, так хочеться побачити вже тебе, серденько Віро, Юрасика, що просто до розпуки доходить! Цілу вічність не бачився!
Ну, до завтра, моє сонечко єдине, кохання моє солодке. Без тебе скрізь мені сумно. Цілую тебе міцно, міцно, міцно.
Твій Муся. Юрасика поцілуй.
Я здоров.
164. До Віри Коцюбинської
28 лютого 1898 р.	16 лютого.
Аж два листи від тебе, серце. Один в посилці, а другий (довгий, хороший) в коверті. Спасибі, Вірунечко. Я довше побалакав з тобою нині.
Скінчили ми з тобою, дитинко, масницю, та вийшло це у нас не дуже весело. Опріч утоми сливе нічого. Для мене буде справжнє свято, як я приїду вже до тебе. Коли я говорю кому про це — дивуються, що мені так нудно й важко без тебе, а я дивуюся їхньому дивуванню. Коли поглянеш на родинне життя чуже — аж сумно стане. Брак кохання, нема задоволення один одним, брак гармонії духовних інтересів, взагалі самі «браки». Тільки одна звичка та матеріальна сторона (вигодно) зв’язують людей докупи. Коли б не це — здається, розійшлись в
14 М. Коцюбинський, т, 5
різні сторони. Живуть разом тільки по інерції. Того-то, придивляючись до других, я ще більш ціню наші дружні відносини, пашу духовну єдність, яка з’являється для мене джерелом сили, виносливості і надії на краще. Ти моє сонечко! Я це чую, знаю й хвалюся цим, гордий од цього. Сонечко ти моє любе!
Збираюся нині до Мачтета, однесу йому його патрета, тільки напевне знаю, що не застану вдома. Він вічно віється.
До Когена написав. Що з цього вийде — не знаю, мабуть нічого. Певно доведеться мені пробути тут до 25-го, а потому подати в суд. Вже без прикрості не обійдеться, чує душа моя.
Коли б хоч вирватися!
Коли дістанеш оповістку на 225 карб., подаси на пошті мою адресу: редакція. Так мені не хочетьс/я рушати їх, адже я поклав, що за ті гроші (доложивши) купиш собі п’яніно. Хай би була згадка. А то розійдуться і сліду не лишиться. А ти мусиш мати п’яніно, я знаю, що ти хочеш його мати, і я того хочу.
Щоб не забути: напиши мені, який № рукавичок носиш, а також який колір любиш, я тобі візьму кілька пар, тут дешевше й найкращі рукавички. Сама краща (на цілу Росію, як кажуть) фабрика Трібеля. Я там конче візьму для тебе. Не забудь написати, на скільки гу[д]зиків хочеш мати рукавички. Тільки не забудь, напиши конче, а то буду незадоволений.
Я, моє серце, здоров. Ти мені нічого не пишеш про себе, про своє здоров’я. Чому це? А мені так хочеться, треба просто знати, що з моїм щастячком, як воно, чи здоровеньке?
Листів, як і звичайно, не маю. У нас теж велика холодюка, навіть у мене холодно. Вітер. Ти вже справді не винось Юрка, поки не потепліє. Чи не мала другого листа од мами? Я щось не маю, тривожить мене, що вони лиш дурно проїздяться і не скінчать тепер діла. Коли б швидше кінчали та приїздили, а то тобі важко самій, дитинко. Так-таки і не написала, хто тобі варить їсти, чи ти голодом моришся, Вірунечко?
Бувай здорова, серденько, до завтра.
Цілую тебе й кохаю щиро, твій Му ся.
Юрасика цілую. Чом він не напише до тата? Ще раз цілую тебе, твій Муся.
210
165. До Віри Коцюбинської
1 березня 1898 р.	17 лютого.
Сьогодні, моя дитино, не мав од тебе листа. Чи ти здорова? Чи все гаразд вдома?
Я послав тобі нині 60 карб, на адресу Богданчину, бо знаю, що тобі на пошту трудно піти, а додому доставляють лиш грошові пакети не звиш 50 карб. Ти перекажи, Вірунечко, Богданці, що на її ймення послані гроші, хай візьме з пошти й доставить тобі.
Вчора був у Мачтета. Слабий він трохи, дочка його теж. Просидів цілий вечір, погомоніли. Мачтет усе підмовляє мене купити «Волынь», з тим, що він буде одним з редакторів і спільників. Хай йому цур, тій газеті, то якась безодня, яка пожирає лиш гроші. Добре було б, коли б вона перейшла з рук Когенових в руки хоч би Мачтетові, може б кращою стала, чистішою.
З Когеном погано, нема й чутки про його, послав йому рекомендованого листа, в якому пишу, що вважаю потрібним остерегти його від тих великих неприємностей, які він собі готує, коли добром не зверне мені грошей. Ще не маю одповіді.
Тобі, певне, докучила, серденько, і газета, і Коген з компанією], й ти не рада, що в кожному листі мому маєш хоч кілька слів про них. Отож вони увірились і мені страшенно, і радий буду, коли все це стане лиш неприємною згадкою, а не дійсністю.
Вибач, Вірунечко, що у вчорашньому листі не подав тобі списку книжок, які можна виписати через цензуру з-за кордону. Правда, я забув трохи, які власне книжки допущено, але що згадаю, поміщу у список. З російськими виданнями ти вже сама собі порадь: візьми який-небудь каталог (хоч би «Київської стар[ини]») і вибери Опріч того маєш під рукою наші книжки — переглянь і порадь, які кращі. Так напам’ять це трудніше зробити.
Новин ніяких. Написав сьогодні до «Буковини», «Галичанина» й «Вістника» од редакції «Волині», щоб, як одберуть листи, почали зараз висилати часописи свої не в Житомир, а до Чернігова, мені. Тож як побачиш листоношу, скажи йому, щоб мою кореспонденцію всю (і газети) приносив тобі, а не одсилав в Житомир. Не забудь цього, моє серденько.
211
А ти, моє серце, не нищ чисел «Галичанина» й «Буковини», бо я, як приїду додому, схочу переглянути їх. Треба б коли зібратися і одписати Басі. Горе тільки, що як прийде вечір, хочеться щось перечитати, бо я ж не можу так, щоб зовсім закинути читання. Так усе у мене ніколи.
Чи приїхали вже наші? Що то ти сама робиш, чи дуже втомлюєшся? Так-таки й не написала мені, де ти обідаєш — вдома, чи береш на стороні.
Кінчаю листа, бо масажист надійшов, треба йти на муку: він мене так лупить, що аж часом зуби зціпиш з болю. Ну, цілую й обіймаю моє кохане Віряточко, мою єдину хорошу дитинку. Юрасика цілуй від тата. Ще дай устоньки. Твій Муся.
Богданці і Лізе, коли вона ще не виїхала, уклін низенький.
166.	До Віри Коцюбинської
2	березня 1898 р.	18 лютого.
Дістав твого листа з поштовою оповісткою; ти, певно, писала до мене листа і 15-го, та я не дістав його чомусь.
3	сьогоднішнього листа твого я бачу, що ти не пропустила ні одного дня, бо інакше згадала б про те, що 15-го не писала. В тому листі, що пропав, ти, певне, серденько, давала мені якісь ради — що зробити з оповісткою, що написати чернігівській пошті. А так як той лист не дійшов до мене, то я не розумію, нащо ти прислала мені оповістку. Коли б ти була ще в той день, як дістала оповістку з пошти, подала на пошті в Чернігові мою адресу, то я напевне дістав би гроші в Житомирі. А так, коли я звідси напишу до чернігівської пошти, то мій лист дістануть лиш через три дні. Поки скажуть вислати в Житомир, поки перешлють, пройде ще 4 — 5 день, разом — більш тижня од нинішнього дня. Таким робом може скластися, що гроші не застануть мене в Житомирі і знов поїдуть до Чернігова. Отож я поклав нічого не робити, хай гроші лежать у Чернігові і чекають на мене.
Щодо візити поліцая, то не маєш чого тривожиться. Справді є така постанова, щоб зібрати всі звістки про маєтковий стан дворян у Росії, і то зараз, не гаючись. Щось думають зробити для дворян, якісь полегкості, чи
що. Цікаво, яку одповідь ти йому дала щодо маєткового стану і т. інше. Напиши.
Голубочко Віро! Не пишеш мені, дитино, чи мала листа з Вінниці, як твоє здоров’я, що робиш. Напиши мені, чи ти писала до мене в неділю (15-го), чи ні, бо я думаю, що пропав лист.
Я, моя пташко, здоров, тільки турбуюся, що нема Когена й чутки про його нема, не обзивається. Порадь мене, серденько, що зробити, коли його не буде до 25-го. 25-го я вільний — чи кидати мені й їхати до Чернігова, чи таки дочекатися його і не покінчивши не виїздити з Житомира. Порадь мене, Вірунечко, бо справді не можу сам зважитися, як мені бути в цьому випадку.
Чи ти часом не чула через Богдаяку, як думає управа зробити, коли за 2 тижні не буде одповіді від губернатора? Чи зроблять постанову запросити мене на службу, чи чекатимуть, аж поки не прийде одповідь від губернатора? Певне, управа (я так думаю) знов побоїться виступити самостійно, і мені доведеться чекати кілька місяців може. Адже в цю суботу кінчиться два тижні, відколи мене назначили.
А я аж горю з нетерплячки знов бути з тобою, вдома. Так в останні часи себе почуваю, мов сидячу на шпильках. Ця невідомість дратує мене дуже. Пиши, голубко Віро, тільки твої листи й заспокоюють мене. Цілую моє кохання єдине міцно й щиро.
Твій Муся.
Поцілунок Юрасеві.
Листів не мав нізвідки.
167.	До Віри Коцюбинської
З	березня 1898 р.	19 лютого.
Знов не було від тебе листа, Вірунечко. Це вже починає мене тривожити: або листи пропадають, або вдома не все добре. Коли б хоч відкриточка, хоч слівце, а то нічого. Знаючи твою акуратність і дбайливість за мій спокій, я дуже турбуюся, не одбираючи од тебе листів. Коли й завтра не буде — телеграфую.
Позавчора не дістав листа, вчора мав кілька слів і оповістку на 225 карб., а сьогодні знов нема нічого з пошти.
213
Вчора увечері дістав срочну телеграму від Когена. Звіщає, що у п’ятницю (20-го) приїде. Нині дістав листа від нього, в якому пише, що приїде в п’ятницю для того, щоб порахуватися зі мною, або викличе мене до Києва на суботу, бо він скінчив благополучно свою справу з батьками, себто йому дадено гроші. Коли б справді завтра або позавтра я скінчив з Когеном, телеграфую тобі про це. Гроші теж переведу в «Государственный] банк» чернігівський на твоє ймення. Тобі зараз не треба брати їх, колись зі мною підеш до банку і там помістимо їх. Коли б тільки благополучно скінчити з Когеном.
А вже мене найбільш турбує, що нема од тебе листа. Про що б не думав, що б не робив, все турбує згадка про те, що нема листа. Що вопо за знак? Чи ти нездорова, зіронько, чи що? Найгірше — це невідомість.
Я здоров, але дуже стурбований. Не можу навіть писати, хочеться ще нині телеграфувати, хоч почекаю до завтра.
Цілую тебе й нетерпляче чекаю від тебе звістки. Так би заснув і проспав до завтра, щоб заспокоїтися.
Цілую ще раз, моє серденько кохане. Твій Муся.
Юрасика цілую. Чи наші приїхали? Пиши ж.
168.	До Віри Коцюбинської
4	березня 1898 р.	20 лютого.
Я такий радий, дитинко моя, що дістав од тебе хоч відкритку. А то мені бозна-що здавалося: і листи пропадають, і моя Вірунечка забула мене, і не любить мене, і не хоче до мене писати, і певно нездорова, або вдома що погане сталося. Словом — ходив, мов очманілий, і не міг заспокоїтися. Хоч, звісно, твоя відкритка, но 3 днях без листів, — і не задовольнила мене, а все ж я дякую тобі за неї, серце Вірунечко.
Ну, тепер вже певно скоро розстануся з Житомиром. Нині приїхав з Києва Вольфман (він їздив до Когена) і розказує, що Коген справді дістав гроші, казав мені вклонитися і заспокоїти, що мої гроші є у нього що до копійки. Завтра вночі Коген приїздить сюди, а в понеділок вранці ми з ним виїдемо до Києва, де він (як мені здасться) оддасть мені гроші. Все це буде так, коли Коген і на цей раз не збреше. Я телеграфую тобі, коли ви їду з Житомира.
Тільки що бачив Чебанова. Він сими днями їде з Вуховецьким (дуже гарний голос) до Чернігова, має замір дати кілька концертів. Чебанов обіцяв зайти до тебе і навіть принести й подарувати свою фотографію в ролі Фавста.
Бачив теж і Пальшау. Дуже жалкує, що ти не була у них. Звелів тобі передати уклін. Все тужить за Черніговом і тільки і думає, коли там очиститься вакансія на таку посаду, яку він займає тут. Має надію попасти до Чернігова.
Ще одна чернігівка стріла мене учора ввечері: пані Холщевникова. Розпитувала про тебе, жалкувала, що ми у неї не бували частіш, і прохала уклонитися тобі. В цьому листі, мов у солдацькому, самі уклони.
Я, моя дитинко, аж повеселішав од надії скоріш побачити тебе. Так і злетів би до Чернігова — аби вже бути разом і ніколи не розлучатися.
Чом ти, дитиночко, не одповідаєш на мої питання в листах? Я так мало знаю про тебе, а так багато потребую знати. Чи ти часом не гніваєшся па мене чого? Маю чисте сумління і не уявляю, чого б моя Вірунечка була незадоволена з мене. Може, тобі треба чого в Києві, напиши мені на адресу Тарасову (па університет). Тарас передасть мені листа, і я зроблю все, що тобі треба.
Дивує мене, що наші так довго сидять у Вінниці, та ще й не пишуть. Що воно за знак? Я не писав тепер до Вінниці, бо гадав що наші вже вдома.
Вірусенько, пиши ж мені листа, заспокой мене, хай мені хоч легше стане од твоїх слів. Серденько моє кохане, Вірунечко любима, сонечко ти моє ясне, кохаю тебе без краю й без міри, як кохав завжди, відколи покохав. Не забувай свого Мусю.
Поцілунок Юрасеві і нашим, коли приїхали.
Ще цілую й кохаю.
169.	До Віри Коцюбинської
5	березня 1898 р.	21-го II, 98.
Я зовсім пропадаю, Віро, без твоїх листів. Сьогодні знов нема листа від тебе. Я знаю, що ти або нездужаєш і криєшся від мене, або щось дуже лихе сталося вдома,
і ти знов замовчуєш, чим мене несказанно турбуєш. Нащо ти криєш од мене все, моя люба дружинонько? Хіба ж так добре, годиться? Певно, ти боїшся занепокоїти мене поганими звістками і через те не пишеш, а тим часом виходить це на гірше, бо я болію душею, підозріваючи якусь біду. Серденько моє, благаю тебе, не крий від мене нічого, пиши все, як є, а то я тут пропаду з журби.
Коли й завтра не дістану листа від тебе — телеграфую, а ти зараз одповідай.
Нічого не можу писати: гризусь, мучусь, сумую.
Цілую тебе, твій Муся.
170.	До Віри Коцюбинської
6	березня 1898 р.	22 лютого.
Серце моє, я так втішився, коли дістав від тебе листа, аж легше дихати мені, аж вага з грудей спала. Посилав учора о 10 годині вечора на пошту, і лист, який мав одібрати нині, дістав ще вчора, а то, стурбований, не спав би цілу ніч. Ну, добре, що все по-старому, що нічого лихого не сталося.
Твоя рада — потягти Когена до суду — добра, та, на щастя, не доведеться, мабуть, цього робити. Коген, здається, роздобув уже гроші, хоч відтягає з дня на день з своїм приїздом. То він запевняв мене і телеграмами, і листами, і через Вольфмана, що приїде в неділю, а тим часом вчора я дістав знов телеграм від нього: ---
Отож, коли він справді приїде нині вночі, то у вівторок — себто в той день, як дістанеш цього листа, виїду до Києва, про що оповіщу телеграмою. В Києві пробуду день-два, — зроблю там усе, про що прохаєш, — і додому. От буде радість! Серце моє, цілую тебе од радощів, що скоро побачимося.
Учора цілий день просидів у мене Мачтет. Був дуже милий, говіркий, жалкував, що з тобою не познайомився. Завтра піду до нього попрощатися. Нині дістав листа від Тараса. Пише, що бачився з нашими — мамою й Лідею — в Києві, і прохав заїздити конче до нього, що я й зроблю, бо до Гортинських страх мені не хочеться заїздити.
216
Там мене замучать і одберуть у мене багато часу. Зайду лиш по годинник. Шкода, що не матиму Льоліної адреси, не знаю, де він. Може, ти йому напишеш, щоб знайшов мене у Тараса, Фундуклеевская гостинница, № 21.
Певне, наші приїхали уже. Що там з ними, чи здорові, чи не позастуджувалися, особливо мама, як там діла? Цілую їх всіх.
Я здоров, Вірунечко. Тільки мої чоботи подякували, тож мусив замовити собі нові, хоч от як не хотілося. У вівторок вранці будуть готові.
Що ж тобі ще написати?
От хіба те, чим сьогодні весь день займався: писав листи: написав до Басі, до Віталія, до Тараса, до тебе врешті, — так цілий день і збіг мені.
У нас погода погана, то весна, то зима, то чорт зна що. Але я не застуджуюсь, чого й тобі бажаю. Мало, мало, дуже мало про себе пишеш. Чи то вже не любиш мене? Вибачай, що так невдачно послав гроші. Що з цього вийшло, чи Богданка справді зрабувала тебе? Напиши. В той день, як дам звістку, що виїздю до Києва, пиши на адресу Тарасову — на університет, студенту — для передачі. Обіймаю й цілую смачно. Серце моє, вже скоро побачу тебо, а то сохну без тебе. Цілую й цілую. Твій Муся. Маму, Юраснка, Лідю, Олю — цілую.
171.	До Григорія Коваленка-Коломацького
20	травня 1898 р.	8 ст. ст. травня, 1898. Чернігів.
Губернская земская управа.
Вельмишановний добродію!
Мені просто соромно перед Вами за свою довгу мовчанку, яку Ви, певно, пояснили собі дуже не корисно для мене, — і я боюся, що Ви угнівилися на мене та не вибачите моєї вини.
Отож мушу Вам хоч в кількох словах пояснити причину моєї мовчанки. В останні часи доля, мов з мішка, сипала на мене всякі лиха: стративши через слабість посаду, я довго не міг знайти собі служби через непорозуміння з адміністрацією, яка не хотіла мене затвердити на службі в Чернігівському губернському] земстві. Я мусив
жалітися на губернатора, а поки що подався на Волинь, до Житомира, де кілька місяців видавав газету «Волынь». Непорозуміння мої з адміністрацією нещодавно скінчилися добре для мене, губернатор мусив прохати у мене вибачення, і я тепер служу знов у Чернігові, у губернському] земстві. Звісно, коли пишеш про це в кількох словах, воно не робить вражіння. Інша зовсім річ переживати всі ті неприємності. От через віщо я перервав мою кореспонденцію не тільки з Вами, але й зо всіма моїми знайомими.
Листа Вашого й 2 числа «Казбека», в яких надруковано Ваш переклад мого оповідання, спасибі Вам, дістав. На превеликий жаль, лист Ваш загубився, — і я зараз не можу згадати усіх тих питань, одповідь на які цікавить Вас. Пам’ятаю лише, що Ви інтересуєтесь теперішнім становищем нашої літератури. Становище те не дуже потішити може, але все ж видко, що цензура в останні часи стала ласкавішою до вкраїнського слова. Так, наприклад, через цензуру доходить тепер галицький журнал «Літературно-науковий вістник», що дає змогу зробити його загальноукраїнським органом. За минулий рік цензура пустила коло десятка брошур для народу популярно-наукового змісту, чого раніш не робила. Боюся детально описувати Вам окремі факти й події з поля нашої літератури, щоб не подавати Вам того, про що Ви і без мене знаєте. А проте, коли Вас що цікавить, прошу звертатися до мене — і кожен раз я залюбки поділюся з Вами тим, про що сам знаю. Обіцяю тепер бути акуратним і одповідатиму на листи зараз.
Ви, добродію, живете в таких цікавих, мало відомих нам краях, і було б дуже добре, коли б Ви (в кореспонденціях, наприклад, до «Літературного вістника») подали нам звістки про той край та народ. Сподіваюся, що з інтелігенції української не Ви самі у Владикавказі, певно ще хто-небудь є, тож порадившись, могли б щось зробити в тільки що вказаному напрямку. Сподіваюся незабаром дістати од Вас листа, що покаже мені, що Ви не гніваєтесь на мене.
Прийміть щире привітання від поважаючого Вас М. Коцюбинського.
218
172. До Костя Паньківського
20 травня 1898 р.	8 ст. ст. травня, 1898. Чернігів.
Вельмишановний добродію!
Дружина моя прохає мене переказати Вам щиру подяку за присилку повісті О. Маковея «Залісе». Гроші за повість та пересилку її (5 карб.) одіслано вже до книгарні Товариства ім. Шевченка.
Маю оце прохати у Вас, шановний добродію, поради й помочі. З деяких причин — про які, коли б Ви схотіли, міг би поговорити з Вами одверто, — я поклав нічого не давати до «Літературного вістника». Другої часописі, де б я міг містити свої роботи, — не знаю, тож, очевидно, шукаю притулку для своїх праць поза періодичними виданнями. У мене тепер є кілька новел і оповіданнів, які я хотів би надрукувати. Пам’ятаючи, що Ви раніш займалися виданням «Дрібної бібліотеки», звертаюся оце до Вас з проханням прийняти мої дрібниці в свою «бібліотеку», а коли це з будь-яких причин неможливе, — порадити, куди й до кого маю звернутися. Буду дуже вдячний за всяку раду й вказівки.
А ось і друга просьба. Мені конче треба мати кілька примірників моїх оповідань (як-от «Для загального добра», «Хо» і «Пе коптьор»), виданих у Львові окремими брошурами, і я зважусь потурбувати Вас проханням вислати мені кілька примірників тих книжечок. «Для загального добра» і «Пе коптьор» я радив би послати рекомендованою бандероллю, себто через цензуру, бо сподіваюся, що цензура їх пустить, особливо побачивши, що то авторські примірники. Знаю недавно такий приклад — коли цензура була милостива до автора в такому випадкові. В кожному разі, пославши через цензуру бодай перших два примірники, — Ви ризикуєте лиш поштовими — і то невеликими — видатками. «Хо» цензура певно не пустить, тож прошу висилати його в ковертах на нижче подану адресу. Посилаю Вам кілька австрійських поштових марок, може придадуться при пересилці. Всі видатки на пересилку моїх книжечок зверну з подякою, лише прошу написати, скільки маю звернути.
Я тепер почуваюся краще, бо, хвала богові, пережив той тяжкий рік, про який мені й згадувати тяжко. Тепер
служу я в «Губернському земстві» і матиму змогу віддатися улюбленій літературній праці.
Мило нам було вітати недавно брата Вашого, що приїздив з трупою д. Кропивницького. Бажаю Вам здоров’я та усього найкращого.
З високим поважанням М. Коцюбинський.
Адреса: г. Чернигов, Старостриженская ул[ица], д[ом] Линницкого. Михаилу Коцюбинскому.
173. До Панаса Мирного
21	травня 1898 р.	9 травня, 1898. Чернігів.
(Губернская земская управа).
Вельмишановний добродію, Панасе Яковичу!
Пишучи до мене листа, Ви, певно, й не гадали, яку велику радість, яку втіху зробите мені тим листом! Ви, найбільш шанований мною письменник український, сила й краса літератури нашої, Ви обізвалися до мене таким теплим, таким прихильним словом, загріли, заохотили й зворушили до сліз.
Щоб з’ясувати Вам, які щасливі хвилини приніс мені Ваш лист, мушу признатися, що я збирався торік у Полтаву спеціально до Вас — благати, аби Ви не покидали вкраїнського пера і на своїх дужих плечах винесли із злигоднів славу літератури вкраїнської.
Мій пієтизм до Вас розділяють й земляки, отож не дивно, що ми так зраділи, прочитавши Вашу нову працю «Морозенко».
Ви так ласкаво віднеслися, шановний добродію, до моїх дрібничок, що мені аж соромно. Я так недавно почав писати (хоч маю 33 роки) і так небагато написав (бо займаюся літературою як дилетант), що мені не трудно буде перелічити всі мої праці. У Ваші руки попалися перші мої роботи, спроба пера. Опріч відомих Вам оповідань я надрукував: «На віру», повість, у «Правді» 92 року; далі — у «Зорі» і окремими відбитками: «Ціпо-в’яз», оповідання], «Помстився», «Хо», казка; «Пісня», картка зі щоденника; «Для загального добра», оповідання], «Пе коптьор», образок з молдуванського життя; «Посол від чорного царя», оповідання] в «Житті і
слові» — ото, здається, і все, коли не лічити дрібничок, розкиданих по всяких часописах закордонних. Всі згадані праці друкувалися межи 1893 — 1897 роками. Деякі — от-як: «Харитя», «Ялинка», «П’ятизлотник», «Помстився» і «Посол від чорного царя» — перекладено на російську мову, та переклад скрізь неможливо поганий. Тепер гадаю видати в Росії томик — сторін 300 — 350 — моїх оповідань з молдуванського життя, бо, пробувши кілька літ на Ба-сарабії, придивився трохи до місцевого життя. Признаюся по щирості — літературний хробак хоч точить мене, а часто-густо насувається питання: навіщо? Чи буде що з моєї праці? Важко працювати без критики, не бадьорить, не підтримує та тиша, що навкруги; трудно йти у темряві, напомацки, не відаючи, що даєш: зерно чи полову? Отож таке прихильне слово, як Ваше, має ще й ту вагу, що надає сили й зваги, будить надію і енергію. На превеликий жаль, не маю зараз ані одного примірника своїх оповідань, щоб послати Вам. Незабаром дістану й пришлю.
Хочеться мені, навіть дуже кортить, спробувати свої сили на великій речі, на романі — та лячно. Ну, та про це другим разом, коли дозволите ще написати до Вас. Посилаю вам своє поличчя на знак мого глибокого пошанування. Прошу вас — і то дуже прошу — прислати мені своє. Щасливий буду, коли напишете мені про свої роботи, які мене без порівняння більш цікавлять, ніж власні. А поки що вітаю Вас щирим серцем.
Глибоко шануючий Вас Михайло Коцюбинський.
174. До Костя Паньківського
11 червня 1898 р.	ЗО ст. ст. травня, р. 1898.
Чернігів.
Вельмишановний добродію!
Хоча відкритку Вашу, спасибі Вам, дістав, — та не одповідав так довго тому, що все сподівався дістати пропущені цензурою свої книжечки, про які пишете, що висилаєте на пробу на цензуру. Тим часом і досі, окрім 2-х примірників «Хо» у коверті, нічого не дістав. Гадаю, що цензура наклала своє veto і на ті невинні брошурки. Та мені все ж треба мати кілька примірників моїх книжечок,
тому уклінно прошу Вас, ласкавий добродію, поклопочіться, щоб мені вислали по кілька примірників, по 4, напр., — «Для загального добра» і «Пе контьор». Казки «Хо» маю вже 2 примірники, тож прошу ще о 2. Далі, коли можна, прошу вислати 2-гу книжку «Життя і слова» за 1897 рік, в якій надруковано моє оповідання «Посол від чорного царя». Редакція не ласкава була прислати мені мої книжки, тож я навіть не бачив своєї роботи в ДРУКУ.
Причиною мого заміру нічого не давати до «Вістника» були чудні, щоб не сказати більше, відносини редакції до мене. Мені написали, що не будуть висилати часописі, бо я «нічого не дав до третьої книжки «Вістника». В такій постанові редакції не було б нічого дивного, коли б видавцем «Вістника» була не та інституція, яка видавала «Зорю». Тоді б видавцеві «Вістника» було б байдуже, що я кілька літ був співробітником «Зорі», давав свої праці (з них вийшов би цілий том, коли б зібрати докупи), посилав різні замітки, фотографії (які, очевидно, щось коштували мене) і взагалі приймав живу, оскільки міг, участь в виданню часописі. За це все я мав безплатно «Зорю». Про це все я написав до редакції «Вістника» в одповідь на її повідомлення, що не буду діставати часописі, і прохав — оцінивши як найнижче мої надруковані у «Зорі» праці — порівняти з тим, що давала мені «Зоря», і тоді рішити, хто кому винен. Я гадав би, що мені винні, і тому постанова редакції «Вістника» не посилати мені своєї часописі, на мою думку, не може відноситися до мене, хоч би я й не дав до 3-ї книжки нічого, тим більш що редакції дуже добре (я це знаю) були відомі причини, через які я не давав нічого до перших книжок «Вістника»: важка слабість, неприємності з адміністрацією, через які я лишився без посади і т. і. На цей лист (рекомендований) я й досі не дістав відповіді і, рахуючи, що редакція] «Вістника» уважає всі рахунки зі мною, як з співробітником «Зорі», скінченими, послав гроші (8 карб.) на часопис і лиш тоді, кілька день оце, дістав 3 книжки «Вістника». Як бачите, не дуже делікатно обходиться хвальна редакція «Вістника». Що ж діяти: не тільки світа, що в вікні. Простіть, що так багато взяв у Вас часу своїм листом. Прийміть найсердечніші привітання од дружини моєї і від мене. З високим поважанням
М. Коцюбинський.
222
175. До Якова Жарка
22 червня 1898 р.	10 червня, 98. Чернігів.
Вельмишановний Якове Васильовичу I
Я дуже радий, що Ви до мене обізвалися. Правда, знав і я про Вас дещо (від д. Карпенка), тільки він не міг подати мені адреси Вашої, тому я й не написав до Вас.
Вас цікавить сучасне становище нашого письменства. Не знаю, наскільки я зможу задовольнити Вашу цікавість: мої відомості про літературний рух у нас дуже невеликі уже через те хоч би, що сама продукція літературна у нас на Вкраїні дуже слаба в останні роки, та й майже зовсім її нема. Той антракт в обміні літературних продуктів межи Галичиною та Вкраїною, який викликала заборона галицьких часописів у Росії, приспав певно наших письменників, бо щось їх не чути, ні у нас, ні за кордоном. Правда, в останні 2 роки надії трохи оживилися: цензура немов утомилася забороняти і пустила торік щось 10 брошурок для селян популярно-наукового змісту, чого перше ніяк не можна було сподіватися; сей рік почав доходити з «Д. Ц.» журнал вкраїнський з Галичини «Літературно-науковий вістник», що видається (щомісяця 1 книжка, 12 на рік) замість «Зорі». На всякий випадок подаю Вам адресу його і передплату: Львов, ул. Академічна, ч. 8. Редакція Літ[ературно]-наук[ового] вістн[ика] (Lemberg, Galizien, Oesterreich) — ціна 8 карбованців на рік. Варто виписати. «Киевская старина» почала зрідка містити у себе праці, писані вкраїн[ською] мовою. Досі надруковано: «Богдан Хмельницький», драма Старицького, і «Морозенко», оповідання] Мирного. В Чернігові видаються книжечки, але Ви, певно, знаєте про це. Може, автори наші і пишуть тепер тихцем, але я про те не відаю. Питаєте про мої праці. Звісно; дещо вийшло за кордоном, дещо пишу. В Росії лагоджуся видати том моїх басарабських оповідань. Деякі були вже надруковані за кордоном, а деякі з них нові. Самійленко тепер занятий перекладом Мольєра (з оригіналу) і вже кінчає «Тартюфа». Д[обродія] Грінченка я добре знаю, бо ми разом з ним служимо в земстві. Він дуже працьовита людина і, на мого думку, доволі талановита, хоч на це може кожен мати свій погляд, і він, як, мабуть, і кожен з письменників, багатьом подобається,
а багатьом ні. Коли Ви цікавитеся ближче познайомитися з Грінченком, напишіть до його, його адреса така, як і моя, себто: губернська] управа.
Напишіть мені, чим Ви займаєтеся на службі? Здається мені, у Вас може бути багато матеріалу для белетристики, бо на шахтах перебуває чимало народу, та й життя там складається цікаво. Звістіть, який Коваленко писав Вам про мене, чи чернігівський чи з Владикавказу? їх 2. Про Віталія Гавриловича] мало що маю сказати, бо він щось не одписує мені на листа. Подався до Криму, і зараз його адреси не знаю. Пишіть до мене, буду дуже радий, а поки що бажаю Вам і вп. дружині Вашій всього найкращого. Ваш М. Коцюбинський.
176.	До Панаса Мирного
22	липня 1898 р.	10 липня, р. 98. Чернігів.
Вельмишановний добродію!
Велику приємність зробили Ви мені, приславши свою фотографію та оповідання; од щирого серця складаю Вам за те подяку.
Досадно, що так довго не мав спромоги вволити волю Вашу, себто прислати деякі з оповіданнячок моїх, які вийшли окремими книжечками. Оце нині прислано мені їх, тож хапаюся долучити їх до цього листа та разом вислати.
Коли буде Ваша ласка, прочитайте їх та хоч коротенько скажіть мені свою думку про них: Ваша думка, Ваше слово, чи прихильне, чи гірке, — має для мене велику вагу.
Ваші твори мали великий вплив на мене: опріч величезного літературного хисту, який зразу зачарував мене, я бачив в них широкий та вільний розмах думки — власне те, чого не стає мало не всім нашим белетристам.
Я читав і перечитував Ваші романи, упивався їми, і живий жаль обгортає мене, коли подумаю, що «Повія» не має кінця.
Який би я був щасливий, коли б почув од Вас, що третя частина «Повії» таки побачить світ, а за нею появиться
 ще хоч два, хоч один роман, підписаний Панасом Мирним!
Ви, певно, читали вже в газетах звістку про те, що міністерство внутрішніх справ затвердило статут нового добродійного товариства імені Шевченка, яке має на меті допомагати убогим учням-українцям. Може, маєте які ширші відомості про це, поділіться, з ласки своєї, зі мною, бо я не маю зносин з Петербургом і не можу дізнатися гаразд, що воно таке.
Я тепер лагоджу до цензури томик (сторін в 300 — 350) моїх оповідань з молдуванського побуту. Хочу, щоб видання було європейське, з гарними ілюстраціями, та, на лихо, не можу знайти путящого ілюстратора, який би знав Басарабію. Може, у Вас у Полтаві знайдеться такий?
Простіть, що пишу сим разом небагато: мені хотілось би швидше здати посилку на пошту, тож за нікольством пишу хоч цих кілька слів.
Вітаю Вас найсердечніше та сподіваюся, що наша, така мила для мене, знайомість не скінчиться на цьому листі.
З високим поважанням повік прихильний М. Коцюбинський.
177.	До Данила Мордовця
23 липня 1898 р.
11 липня, р. 1898. Чернігів.
Високоповажаний добродію!
Простіть за сміливість, з якою наважуюсь Вас потурбувати в нижченаведеній справі.
Нещодавно дізнався я з газет, що міністерство внутрішніх справ затвердило статут добродійного товариства імені4 Шевченка, яке має на меті допомагати біднішим учням-українцям. Ніхто з наших людей, до кого я звертався, бажаючи мати ширші відомості про згадане товариство, не міг задовольнити мого зрозумілого зацікавлення справою, і я оце зважуюсь обернутися до Вас, вельмишановний добродію, з уклінним проханням вислати мені примірник статуту товариства, коли є друкований, або
15 М. Коцюбинський, т. 5
подати головніші, характеризуючі мету й средства товариства, пункти статуту, за що буду дуже вдячний Вам.
Прохаючи ще раз вибачення за турбацію, сподіваюся, що прохання моє не пропаде марно.
З високим поважанням Михайло Коцюбинський.
Адреса: Чернигов, Губернская земская управа,
Михаилу Михайловичу Коцюбинскому.
178.	До Панаса Мирного
8 серпня 1898 р.	Чернігів, 22 липня, 98.
Високоповажний добродію!
Пишу до Вас кілька слів в справі: ми, себто Самій-ленко, Грінченко, Коваленко та я, лагодимося видати альманах, який складався б з творів почасти друкованих за кордоном, почасти з нових, ще не друкованих праць кращих наших письменників. Звісно, матеріал, для альманаху того мусить бути цензурний.
Усі ми певні, що Ваше ймення закрасило б наш альманах та забезпечило б йому розповсюдження, тому-то я, від імені нашого «літературного комітету», звертаюся до Вас з великим проханням прислати до того альманаху яке-небудь оповідання своє, хоч би на 1 друков[аний] аркуш. Дуже бажано, щоб оповідання те ми мали не пізніш 25 — ЗО серпня с[ього] року. Гонорару за працю Вашу дати не можемо, бо самі починаємо справу на позичені гроші; можемо лиш дати кілька примірників альманаху (1 примірник за кожних 2 картки друков[аного] оповідання). Правда, це дуже мало, та що ж діяти, коли ми самі небагаті.
Сподіваюся, що Ви відгукнетесь на наше велике прохання та пришлете щось, хоч дрібничку, до альманаху.
Чи Ви дістали посилку, яку я вислав Вам недавно?
Прийміть найщиріші й найсердечніші привітання від повік Вашого М. Коцюбинського.
226
179. До Панаса Мирного
ЗО серпня 1898 р.	18 серпня, 98. Чернігів.
Вельмишановний добродію!
Оце зараз, повернувши до Чернігова, прочитав я Вашого листа і одповідаю Вам.
Ваші ласкаві уваги мають для мене велику вагу, і хоч не зо всіма тими увагами можу згодитися, проте сердечно дякую вам за ради й критику.
Пишу прихапцем, в управі, закиданий всякими справами, тому не маю спромоги зупинитись на тих пунктах, на яких не можу згодитися з Вами: іншим разом поділюся з Вами своїми думками, а тепер кілька слів про альманашні справи.
Казка Ваша нам всім відома, у мене навіть е окрема відбитка, горе тільки, що таку гарну річ не зважуються наші альманашники помістити через те, що вона написана для дітей, а ми наважились друкувати лиш матеріал для дорослих, для інтелігенції.
Від себе й від усіх причасиих до альманаху прошу Вас, вельмишановний Панасе Яковичу, пришліть нам що-не-будь з свої теки; не турбуйтесь переписуванням, я все це беру на себе, присилайте чорняк, помазаний, однаково, аби прислали, аби закрасили наш альманах!
Дозвольте сподіватися, що наше прохання не пропаде марне і що незабаром матимемо од Вас хоч невеличкого гостинчика для нашої збірки.
Щиро вітаю Вас!
З високим поважанням
Tout à vous М. Коцюбинський.
180. До Наталі Кобринської
2	листопада 7898 р.	21.Х ст. ст., Чернігів, р. 1898.
Високоповажана добродійко!
В імені редакційного комітету, який має па меті скласти й видати тут, на Вкраїні, альманах для інтелігенції
3	кращих творів українських, галицьких й буковинських белетристів, звертаюся оце до Вас, високоповажана добродійко, з уклінним проханням дозволити нам помістити у тому збірнику оповідання Ваше «Виборець», яке друкувалося перед кількома роками в «Зорі».
Коли б нам повелося з виданням згаданого альманаху, себто коли б цензура пустила його в світ, маємо замір зараз же скласти другий такий альманах, за ним третій і т. д. і тому потребуємо чимало літературного матеріалу для свого видавництва.
Я й товариші мої були б дуже вдячні Вам, коли б Ви схотіли заслати нам дещо з своїх писань, чи то друкованих вже в Галичині, чи ще не друкованих.
Сподіваючись на скору й ласкаву відповідь, зостаюсь з високим поважанням щирий прихильник таланту Вашого Михайло Коцюбинський.
Р. Э. Листи й посилки прошу адресувати: в г. Чернигов, Северянская ул., № 3, собственный дом. Михаилу Михайловичу Коцюбинскому.
18і. До Олени Пчілки
29 листопада 1898 р.
Високоповажана добродійко Ольго Петрівна!
П[ані] Наталія Кобринська, не пам’ятаючи адреси Вашої, просила мене передати Вам її «промову на науковій «академії», якою вона, як пише, хотіла б пригадати Вам «колишні спільні змагання».
Посилаючи Вам вирізку з «Діла», користуюсь з нагоди засвідчити Вам і вп. панні Ларисі своє щире поважання.
Михайло Коцюбинський
17.XI 98. Чернігів.
Северянская ул. № З,
собств [енньїй] дом.
228
182. До Бориса Грінченка
1898 р.
Шановний пане Борисе!
На превеликий жаль, не можу зараз бути в управі: нездужаю. Одповідаю на Ваші питання:
1.	Назив. «Доклад Комиссии по народному образованию».
Другого не буде.
2.	Доклад про семінарію повинен дати П. Н. Солонина, а чи він помістить його окремо, чи з докладом «Комиссии», не відаю. Спитайте Солонину.
3.	Доклад Шрага у мене.
Він разом подасться з докладом Борзенського земства, це буде один доклад.
Щодо того, що в списку докладів не наведені точно заголовки, то я дуже жалкую, що не відав, як той список треба скласти та що він буде друкуватись.
Коли Ви не можете зачекати до понеділка або неділі, бо завтра я навряд чи зможу бути в управі, то Ольга Трохимівна може скласти точний спис докладів, Ви додасте або припоручите додати заголовки переданих Вам мною докладів, а тоді, з ласки своєї, пришлете мені завтра для доповнення.
Дуже мені прикро, що замість бути в управі і все як слід зробити, мушу нездужати та турбувати Вас.
Ваш Мих. Коцюбинський.
