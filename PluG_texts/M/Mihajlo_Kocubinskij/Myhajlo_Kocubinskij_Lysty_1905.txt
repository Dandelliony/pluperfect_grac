1.	До Володимира Гнатюка
24 лютого 1905 р.	11 ст. ст. лютого
1905. Чернігів.
Високоповажаний добродію!
Дуже мені прикро, що так сталося, але мене звів д. Луцький. Коли б я знав, яка він «цяця», я нічого не давав би йому. Зараз сідаю за переписування новели «У грішний світ» і вишлю Вам. Є у мене ще більше оповідання — «Під мінаретами», що має незабаром появитися у «Київській] стар[ині]». Пришлю Вам і його, бодай в коректі. Вороному і Коваленкові перекажу. Як Ваше здоров’я? Свідчу Вам, дорогий добродію, свою повну симпатію й найсердечніші бажання здоров’я та сили. З високим поважанням
М.	Коцюбинський.
2.	До Володимира Гнатюка
28 лютого 1905 р.
Високоповажаний добродію!
Посилаю разом з сим (рекомендованою] посилкою) свою новелу «У грішний світ». Тепер Ви можете починати друк книжки, вибравши заголовок, який Вам буде до вподоби, та розмістивши оповідання в якому самі захочете порядку. Прохав би дуже висилати мені коректу, обгорнувши її зо всіх боків гарненько папером, щоб наша
поштова цензура, надірвавши коверту, не доглянула в ній друкованого. Незабаром вишлю оповідання] «Під мінаретами» в коректі, бо «Киев[ская] стар[ина]» має друкувати його в книжці за март. Але це не повинно б спинити Вас з друкуванням, бо це оповідання Ви можете умістити на кінці книжки.
До «Вісника» конче постараюся щось дати. Я дістаю «Вісник», певно, таким шляхом, про який писали.
Чи Ви дістали мою відкритку, недавно послану? Сподіваюся дістати од Вас кілька слів. Повідоміть мене, який заголовок дасте моїй книжці і коли дістану коректу. Чи помістите новий портрет і передмову, як колись мали замір?
Як Ваше здоров’я, як почуваєте себе тепер? Мене це дуже обходить.
Чи не могли б Ви прислати мені статистичну звістку (не пам’ятаю, в якій часописі була надрукована) про переклади українських письменників на європейські мови? Якось Сембратович прислав Шрагові таку вирізку з львівської часописі, та він її загубив, а мені вона дуже потрібна. Що у Вас нового? Я так рідко дістаю звістки з Галичини, що аж скучно.
Сердечно бажаю Вам здоров’я та всякого гаразду.
Ваш щирий М. Коцюбинський.
15	ст. ст. II 1905. Чернігів.
3.	До Хоми Коцюбинського
12 березня 1905 р.	'П лютого 905.
Чернігів.
Дуже тобі дякуємо, дорогий Хомця, за подарунок. Дістали все добре. Книжки і календар сьогодні або завтра вишлю. Слава богові, що ви вже поправились, а у нас ще й досі слабують. Від різдва діти перенесли і дифтерит, і кір, і круп, а тепер Рома слабий на плеврит. Я теж нездужаю. Рщдт£ здорові. Цілую вас всіх. Твій Муся.
§
4.	До Володимира Гнатюка
26 березня 1905 р.	Чернігів.
13	ст. ст. III 1905.
Високоповажаний добродіюі
Перші два аркуші 4-ої моєї книжки, спасибі Вам, дістав ще перед тижнем. Обіцяного листа не дістав і досі. Боюсь, чи не загубився він де у дорозі. Прошу звістити. Коректу новелки «У грішний світ» прохав би вислати. Сими днями сподіваюся надіслати Вам для тої ж книжки оповідання] «Під мінаретами», яке вже складено для 3-ої кн. «Киев[ской] старины».
Бажаю Вам здоров’я та всього кращого.
Ваш М. Коцюбинський.
5.	До Володимира Гнатюка
9 квітня 1905 р.	27 ст. ст. березня 1905.
Чернігів.
Високоповажаний добродію!
Листа Вашого з 4/4 дістав. Дійшли до мене також 3 — 4 аркуші IV кн. Спасибі Вам. Щодо передмови, то хай уже ця книжка буде без неї. Киян не варто турбувати, всі вони заняті і, певно, нічого не зможуть дати. Щодо фотографії, то тут якась помилка. В III кн. надруковано старий і дуже поганий портрет мій, в якому я сам себе не пізнаю. Справа, коли пам’ятаєте, була така: Ви мали мій старий портрет (в ясному убранні і в білому краваті) і зробили з нього кліш. Коли я побачив його, то зараз вислав Вам новіший, останній портрет мій (в темному убранні і в чорній у білі горошки краватці) дуже добрий і прохав помістити його у III книжку. Але Ви одповіли, що позаяк кліш уже зроблено, то спілка навряд згодила б ся на нові видатки і що до IV книжки Ви зробите з того нового портрета кліш. На тому діло і стало — фотографія лишилася у Вас чекати IV томика. Коли можете, зробіть з неї кліш, а коли ні, то хай уже буде і без портрета.
9
Разом з сим листом висилаю (рекомендованим] під опаскою) оповідання] «Під мінаретами». Коректу «У грішний світ», будьте ласкаві, пришліть-таки мені, але до 10 — 12 ст. ст. квітня, бо потому мене довгий час не буде у Чернігові. 13-го або 14 квітня я виїду до Берліна, до лікаря, але попереду заїду на пару днів до Львова. Дуже тішуся, що доведеться мені особисто познайомитися з Вами, шановний добродію! Я так давно вже бажаю побачити Вас. Коли се не трудно буде Вам, зробіть мені одну прислугу. Напишіть мені зараз, як одержите цього листа, в якому готелі у Львові я міг би спинитися, щоб був недорогий і не дуже брудний. Теж будьте ласкаві подати свою адресу, щоб я міг потрапити до Вас, бо приїду, мабуть, на Великдень, коли ваші інституції, що в домі на ул. Чарнецького, замкнені будуть.
За інформації щодо перекладів дуже дякую, але, певно, Ви не бачили тої замітки, яку прислав був Сембратович Шрагові; там була статистика творів наших авторів, перекладених на європейські мови: Стефаника, Мартовича, Вовчка, Кобилянської і мене. Ну, та то справді трудно пам’ятати всякі дрібні замітки в часописах. Я прохав прислати її мені на той лише випадок, коли б вона кинулась Вам в очі.
Ітак, до швидкого побачення! Дуже радію, що побачу Вас.
Поки ж що бувайте здорові. Сердечно здоровлю Вас.
Ваш щирий М. Коцюбинський.
6.	До Миколи Чернявського
15 квітня 1905 р.	2 квітня 1905. Чернігів.
Дорогий Миколо Федоровичу!
Тільки що дістав од Чикаленка 300 карб, на видання нашого альманаху, які зараз і висилаю Вам. Ви вже не гнівайтесь на мене, що накидаю Вам роботу. Думав довести діло до кінця сам, та судилося інакше: тяжка слабість стала на заваді, і мушу їхати на 2 місяці за кордон. Спочатку їду (12 — 13 с[ього] м[ісяця]) на Берлін, до лікаря, а поправившись трохи, подаюсь в Італію, звідти поїду
до Швейцарії і трохи до Франції, а відтак через Германію подамся додому.
Хоч і прибільшую Вам клопоту з виданням книжки, та, проте, певний, що Ви зробите це діло якнайкраще, ліпше за мене.
Мені здається, що насамперед треба випустити й розіслати (адреси маєте) якнайширше оповістку про передплату.
Щодо самого видання, то дуже хотілось би, щоб воно було чепурне: гарного формату, на гарному папері і гарними черенками складене. Що Ви думаєте про такий формат, як журнал «Правда» (довгастий), може, не такий довгий, як «Правда», але все ж такого типу?
Добре б було і папір добрати гарний, не тонкий і трохи жовтавий, він більш приємний для ока, аніж білий. Коли в Херсоні не знайдете, то у Вас під боком Одеса, де все це можна мати.
Я дуже бажав би, щоб видання було без всяких віньєток, бо друкарські віньєтки погані (усі) і шаблонні, а оригінальних віньєток ми не можемо замовляти художникам. Теж, на мою думку, не варто давати на початку кожного твору якоїсь літери з малюнками, як се роблять вічани. Скромно, гарний добір оригінальних шрифтів, гарний папір і формат — ото зверхня краса видання, коли нема грошей на щось пишне. Обгортку теж добре б дати якусь з гарного, оригінального паперу, без всяких друкарських оздоб, які тільки псують видання. Перед кожним твором годило б ся дати окрему білу картку з фамілією автора і з назвиськом твору. Ціну визначите вже самі, коли підрахуєте видатки. Дуже і дуже бажано, щоб книжка вийшла можливо швидше, бо справа затяглася страшенно і автори гніваються на нас.
Ну, та я певний, що Ви усе так гарно зробите, як я не потрапив би сам. Ще один клопіт: І. С. Левицький застерігає, щоб ми друкували його повід[ання] «Гастролі» так, як він хоче: скрізь треба, щоб було цей, ця, а не «сей», «ся». Міні, а не «мені». Йїху а не «їх». Листя, життя, а не «листе», «життє». Мусимо догодити старому, що ж діяти? Через те, будьте ласкаві, зверніть на се увагу, а може, ще, коли буде потрібно, спишетесь з ним (Київ, Пушкинская, 19). От, здається, і усе. Як дістанете посилку, напишіть мені зараз, щоб я встиг дістати листа до виїзду (до 12 квітня). З-за кордону напишу до Вас і подаватиму
1і
свої адреси. Цілую Вас сердечно, дорогий товаришу. Поклін од мене й од наших в[исоко]п[оважаній] дружині Вашій. Ваш М. Коцюбинський.
Нетерпляче чекаю «Киев[скую] стар[ину]», щоб прочитати «Уае уісіів!».
7.	До Володимира Науменка
15 квітня 1905 р.	2 квітня 1905. Чернігів.
(Северянская, собственный] д[ом], № 3) .
Високоповажаний добродію Володимире Павловичу!
Велике спасибі за присилку 2-х відбиток. Зважуюсь ще прохати Вас поспішитися з висилкою мені грошей (премії), бо так коло 10 — 11 квітня мушу виїздити до Берліна до лікаря і, власне, рахую на ті гроші. Інакше не буду мати виїхати з чим. Відбитки «Під мінаретами», певно, уже готові, тож можливо вирахувати, що вони коштуватимуть. Решту ж прошу вислати переводом як можна швидше. Частину відбитків (200 чи 300) бере у мене склад «Киевск[ой] стар[ины]», д. Степаненко пришле по них в друкарню, а ті, що лишаться, прохав би вислати на мою адресу (до 11 квітня) або на адресу Віри Іустиновни (жінки моєї) по 11 квітня.
Простіть, з ласки своєї, за турботи, що чиню Вам своїми проханнями.
Сподіваюся негайної одповіді, що для мене дуже важно, бо стан здоров’я у мене такий лихий, що мушу поспішати з виїздом за кордон.
Усього найкращого!
З	високим поважанням
М. Коцюбинський.
8.	До Миколи Чернявського
17 квітня 1905 р.
Дорогий пане Миколо!
Посилаю Вам 300 карб, на видання «З потоку життя», які тільки що мені прислано.
12
Посилаю рівночасно і посилку.
Звістіть мене зараз, чи дістали те й друге.
Ваш М. Коцюбинський.
4.ІУ 905.
Чернігів,
9.	До Володимира Гнатюка
25	квітня 1905 р.	12 ст. ст. IV 905. Чернігів.
Високоповажаний добродію!
Тільки що дістав Вашого листа і разом з ним сумну звістку, яка через віщось запізнилася.
Прийміть моє щире співчуття у Вашому горі і бажання сили перенести його.
Я виїду (сам, без жінки) з Києва 14 ст. ст. потягом увечері, значить, у Львові буду 15-го — не знаю, чи удень, чи увечері. Не хотів би Вас турбувати стрічею на двірці, бо думаю, що се важко для Вас при лихому здоров’ї. За ради сердечно дякую. До швидкого і так приємного для мене побачення!
Ваш цілком М. Коцюбинський.
10.	До Віри Коцюбинської
11	травня 1906 р.	28 квітня 1905. Berlin,
Ackerstrasse, 145. R. Friedmann.
Дорога моя Вірунечко!
Дуже скучаю без тебе. Безперестанку думаю, як би було добре, коли б ти була зо мною. По цілих днях блукаю, а нема з ким слова сказати. Учора взяв провідника, але дорого обійшлося: 3 карб, на день, бо йому 2 та ще білети вхідні до тих місць, де були. Сьогодні вже рішив пуститися по Берліну сам — і знаєш, краще без провідника, ніж з ним. Ніде не блукав, говорив по-німецьки, і скрізь хоч з бідою мене розуміли. Вчора обдивився акваріум і зоологічний сад, а сьогодні, вже сам, Новий музей і Національну галерею. Був теж в парку. Хотів би
піти в оперу, та нема з ким, а самому трудно. Здоров’я моє нічого собі, коли б не нерви. Особливо учора чогось були погані. Якби з тобою, то все було б добре. Хочу додому, хоч, властиво, тільки що вибрався їздити. Турбує мене, що не маю од тебе листів. Що там вдома? Чи здорові? Чи не сталося чого? Коли б хоч словечко. Дуже скучно за домом. Цілую тебе. Поцілуй од мене всіх. Ще цілую міцно. Муся.
11.	До Віри Коцюбинської
14	травня 1905 р.	Dresden. 1 мая 1905.
Дорога моя Вірунечко, пишу тобі, моє серце, з Дрездена, куди сьогодні вранці приїхав, а завтра о 7г 12 виїжджу у Відень. Так-таки не дочекався твого листа. Прохав в Берліні, що коли дістануть, зараз вишлють мені до Відня. Я тобі погано порадив писати poste restante, бо на таку адресу не можна дістати. В кожному великому городі є кілька головних станцій, і трудно розшукати листа. Певно, вже не дістану так адресованих листів, що мепе дуже турбує. Сьогодні галерея образів була відкрита тільки до
2	год., і я встиг мало оглянути за кілька годин. Завтра ще
3	годинку-півтори буду дивитися образи, а далі поїду. Дуже втомлений й іду рано спати, щоб спочити та виспатися. У Відні на вокзалі (див. № 2)...
12.	До Віри Коцюбинської
21 травня 1905 р.	8 мая 1905. Венеція.
Дорога моя дитино! Я здоров, хоч вражень так багато, що страх. Вся дорога з Відня до Італії — рай. Сама Венеція, де я вже другий день, — така гарна, що трудно описати. Катаючись на гондолі, страшенно жалкував, що тебе нема зо мною. Так мені скучно самому, що не можу оджалувати, що тебе не намовив поїхати. Разом було б дуже добре. Спасибі тобі за листи. Два листи, відкритку і оден номер газети, що адресувала до Сембратовича, дістав і хоч трохи заспокоївся. Пиши й далі на таку адресу, а Сембратович перешле. У Відні купив собі дешевий плащ (9 руб.), бриля і літні черевики. В Венеції купив дещо для тебе. Завтра виїду до Флоренції, а далі до Рима. З Рима поїду до Неаполя, де посиджу трохи, щоб не втомитися. Цілую вас всіх, а тебе особливо. Муся.
Тепер писатиму частіше.
13.	До Віри Коцюбинської
23 травня 1905 р.	10 мая 1905. Флоренція.
Дорога моя Вірунечко, сьогодні, на один день, я заїхав до Флоренції], а завтра вранці їду до Рима. На жаль, цілий день дощ, що дуже перешкоджує мені. Встиг обдивитися тільки головний музей і трохи город та й тікаю, бо боюсь, що він мене захопить надовго. Тут кілька музеїв, скрізь чудовий мармур, бронза, образи. Здається, що люди живуть тут тільки штукою, а не хлібом, бо коли у Відні через дім кав’ярня або ресторан, — тут в кожному домі магазини антикваріїв та образів. Я здоров, хоч втомлений і голова болить. Та то нічого. Скучаю за домом, так хочеться вас всіх побачити. Поцілуй діточок. Пиши на адресу Сембратовича, він дошле. Завтра напишу знов. Хоч я дуже обережний, а гроші летять. Цілую тебе міцно і всіх.
14.	До Віталія Боровика
24 травня 1905 р.	Рим. 11.У 905.
Цілую і обіймаю Вас, дорогий друже і брате. Блукаючи по світах, де лічу свої слабості, часто згадую Вас. Вже з місяць їжджу, був у Берліні, Відні, Венеції, Флоренції, заїздив у Дрезден, а ще лишилась мені Італія, південна Франція і Швейцарія. В Неаполі затримаюсь довше.
Бувайте здорові. Ваш М. Коцюбинський.
15
15. До Миколи Чернявського
24 травня 1905 р.	Рим. 11.V 905.
Привіт з Рима Вам, дорогий друже, і в[исоко]п[оважа-ній] дружині Вашій од М. Коцюбинського.
16.	До Віри Коцюбинської
25 травня 1905 р.	Рим. 12 мая 905 р.
Вибачай, дорога дитино, що хоч вчора надвечір приїхав до Рима, не встиг зараз написати. Так хапався хоч що-небудь оглянути. Встиг обдивитися Колізей, Foro Romano і інші близькі пам’ятники. Все це я зробив без провідника, сам. Купив зараз план города і пустився в дорогу. Ні разу не брав звощика, і хоч Рим — город колосальний, я собі ходжу, як в Чернігові, навіть вчора вночі потрапив знайти свій готель, хоч зайшов на другий кінець міста. Сьогодні йду оглядати церкву Петра і Павла, Ватікан і його музеї. Хапаюся дуже, бо довго не хочу сидіти в Римі, днів 3 — 4, все мене тягне до Неаполя, над море. Так жалкую, що не намовив тебе їхати зо мною, не можу собі вибачити, бо якби уперся, то поїхала б. Я здоров. Пиши, серце, зараз, щодня, бо я так скучив за всіма вами, що перечитую старі твої листи. Пиши на Сем-братовича («Ruthenische Revue»), він перешле. Поцілуй од мене всіх. Цілую тебе без ліку, сердечно. Твій ' Му ся.
17.	До Віри Коцюбинської
28 травня 1905 р.	Рим, неділя, 15 мая 1905.
Сховався од дощу в Колізеї і тут на камені пишу до тебе, моя дитино єдина. Ще тільки сьогодні буду в Римі, завтра о 7 рано їду до Неаполя. Дощі заважають мені. Казали, тут тепло, а поки що тепла нема. Часом мушу ходити в пальто. Хоч удень бігаю страшенно, більше, ніж торік з тобою в Криму, але вертаю додому рано, 9 — 972, і зараз лягаю до ліжка, так що лежу коло 11 годин і стараюсь більше спати. За ніч одпочиваю. Так освоївся з Римом та й взагалі з Італією, що чую себе зовсім вільйо, розмовляю, розпитую і не блуджу. Провідників одганяю, хоч їх тут сила і докучають дуже. Коли б вже раз побачити справжнє італьянське сонце і небо, а то більше сіро. Може, в Неаполі краще буде. Тут так багато гарних речей, що все закупив би, коли б не таможня та гроші. Цілую всіх і тебе дуже. Муся.
18.	До Володимира Гнатюка
28 травня 1905 р.	28/V 1905. Рим.
Дорогий добродію!
Високоповажаний і дорогий пане Володимире, вибачте, що аж сьогодні пишу до Вас кілька слів, хоч обіцяв зробити се раніше. Можу Вам похвалитися, лікар нічого страшного не знайшов у мене, хоч я гадав собі, що у мене рак або які рани на кишках. Всю біду наробили мені нерви, і коли б я міг підліпити їх (лікар радить гідропатію), то все було б добре. Не записав мені берлінський лікар жадних ліків, лише що маю їсти, і послав мене поїздити по світах, що я саме й роблю. Почуваю себе краще, хоч утомлений силою нових вражень. Завтра їду до Неаполя, де пробуду з тиждень, а звідти до Ніцци, відтак до Мілана, в Швейцарію, Мюнхен, Відень і поверну до Львова так коло 20 — 22 серпня. Не знаю, чи побачу Вас, а хотілось би. Хотілось би особисто подякувати за ту незвичайно сердечну гостинність, яку Ви і в[исоко]п[оважана] пані Ваша виявили під час пробування мого у Львові. До Криворівні навряд чи зможу поїхати, бо не буде уже часу. Як там моя книжка? Певно, готова уже. Будьте ласкаві, вишліть по 1 примірникові] її Лепкому, Сембратовичу і на адресу: Wien, Fuhrmanngasse, 13, II 10, Wilhelm Horoschowski. Ще прохання: пошліть моїй жінці (Вірі) 1 пріимірник] фотографії нашої, хай вона побачить мене, ваким поверну додому. Сердечний привіт в[исоко]п[ова-жаній] дружині Вашій. Цілую Вас сердечно.
Ваш М. Коцюбинський.
19. До Івана Франка
28 травня 1905 р.	Рим. 28 мая 1905.
Високоповажаний і дорогий добродію!
Я все збирався подякувати Вам за ті приємні і незабутні для мене дні, коли ми разом пробували у Львові та на селі. Роблю се сьогодні, оглянувши «Мойсея» Мікеланджело, який мені нагадав Вашу чудову поему. Коли я стояв перед ним, я чув ті сильні, повні вогню промови, які слухав у Вашій хаті.
Був я в Берліні у лікаря. Все нерви. Вся моя хвороба од тих нервів. Не довелось навіть лежати в санаторії, як я сподівався. Записав мені лікар режим певний та казав швидше їхати по світах, щоб новими враженнями зміцнити свої нерви. Отже, побував я у Дрездені, Відні, Венеції, Флоренції, а тепер з Рима їду до Неаполя, а звідти на південь Франції, в Швейцарію і через Відень поверну до Львова. У Львові буду так у 20-х числах червня. Дуже був би радий побачитись з Вами ще раз, бо це, правду мовити, найбільша приємність для мене. До побачення! Ще раз щиро дякую Вам і сердечно цілую.
З високим поважанням Ваш
М. Коцюбинський.
20.	До Віри Коцюбинської
ЗО травня 1905 р.	Неаполь.
ЗО мая нового стилю, вівторок. 1905. Hotel du commerce, № И.
Napoli, Piazza Garibaldi, hotel du commerce.
Ще вчора увечері приїхав сюди, та не встиг написати до тебе, моє серце Вірунечко. Був дуже втомлений і зараз ліг спати. Зупинився в якімсь комерційнім готелі, брудно, але в доброму пункті, на площ[і] Гарібальді, і з вікна видко Везувій. Увечері на вершку горять вогнем два потоки лави. Сьогодні оглядав город і навіть їздив на човні по морю. Ну, знаєш, в Криму море далеко краще. Тут якесь сіре і невелике, бо це «залів». Може, через те, що погода сіра, небо в хмарах і вітер. Тепла нема. Море
недоступне, берег йзяТо й кам’яні стіни і доступитися до нього не можна. Що мене найбільше вразило тут, то вуличне життя. Скрізь — і в Венеції, і в Флоренції, і в Римі — життя європейське, більш-менш спокійне. А тут пекло, циганський табір. Такий крик на вулицях, що себе не чуєш. Всі і все стараються зробити найбільше галасу. Люди не говорять, а кричать так, що хоч вуха затикай. По вулицях їздять піаніно і грають, звощики ляскають з батогів, неначе стріляють, продавці співають, як муедзини в Криму, осли кричать, жовті кози стадами бродять по вулицях і теж кричать і дзвонять дзвониками. Просто пекло. Дітей цілі табуни, вони кричать і перекидаються, як чорти. Все живе рухом і криком. Завтра їду оглядати Помпею і кращі кутики Неаполя. Пробуду тут з тиждень або 9 днів. Я здоров. Чекаю листів, що перешле Сембратович. Написав йому. Як там вдома? Скучаю. Поцілуй маму, Лідю і діточок.
Пиши на Сембратовича.
Цілую міцно. Твій Муся.
21.	До Віри Коцюбинської
2	червня 1905 р.
Цілую тебе, кохана Вірунечко, на Везувії.
22.	До Віталія Боровика
2 червня 1905 р.	Неаполь. 2 н. ст. червня 905.
Недавно писав до Вас, дорогий брате й друже, з Рима, а тепер пишу з Неаполя. Першого листа, певно, не дістанете, бо не так заадресував. Цілую і обіймаю Вас з далекого та гарного краю, де лічу свої нерви. Роблю ціле турне — Германія, Австрія, Італія, Швейцарія й південь Франції.
За місяць буду вдома і тоді напишу ширше, а тепер бувайте здорові.
Ваш М. Коцюбинський. Вашим сердечний привіт. М. Коцюбинський.
2*
19
23. До Віри Коцюбинської
З червня 1905 р.	21 мая 1905. Неаполь.
Дорога моя Вірунечко!
Сьогодні у мене щасливий день: дістав твої 4 листи (5-го, 6, 8 і 15 мая) і 4 газети (3 «Киев[ские] от[клики]» і 1 «Полтавщина]»). Заспокоївся, що всі здорові. Тепер можу їхати далі, бо я сидів тут тільки через те, що чекав листів. Завтра їду до Генуї. Дивуюсь, що ти мало дістаєш листів. Я сливе щодня пишу тобі одкритки, а вчора послав листа. Не гнівайся, що не пишу довгих листів, а тільки одкритки: весь час я блукаю, а вже буду розказувати, як приїду. З подорожі я дуже задоволений, хоч одному скучно. Хочеться швидше додому. Багато вражень теж втомлює, часом не хочеться ні на що дивитися, докучило. Ну, та вже раз поїхав, мушу зробити курс, бо маю білет. Лишилось у мене не багато часу, ще днів 20, та й грошей мало вже, мушу якось оглядатися. Костюма не купив, може, у Відні куплю, якщо можна буде. Вчора їздив на Везувій і звідти послав тобі картку.
Хай мама вибачить, що не поздоровив її на іменини: мушу признатися, що забув, — таке якесь життя неспокійне, вічно щось треба, треба кудись бігти, щось оглянути. Поздоровляю її сердечно і цілую міцно. Поцілуй і Ірочку, хоч я опізнився поздоровити її. Я здоров, нога загоїлась, бережу себе, а все-таки втомлений. Пиши мені на Сембратовича. З Генуї знов напишу, значить, за два дні. Купив тобі ланцюжок. Не знаю, чи подобається. Ну, цілую всіх міцно. Спасибі Юркові за листа. Твій Муся.
24. До Віри Коцюбинської
7	червня 1905 р.	25 мая 1905. Вівторок. Генуя.
Дорога моя дитино! Заїхав я на один день і дві ночі до Генуї, а завтра вранці, покинувши свої речі на вокзалі, бо позавтру поверну до Генуї, щоб їхати на Мілан, їду на день до Монте-Карло і до Ніцци. З Неаполя їхав 27 годин неможливим вагоном, брудним, неспокійним (тут спати в вагонах не можна), і страшенно змучився. Ночі
холодні, в вагонах душно, з вікон дме, і сьогодні кашляю і вже їду спати в 7 годин дня, бо після двох безсонних ночей невиспаний і втомлений, а з Ніцци буду повертати теж уночі. Проклинаю себе, чого я поскупився і взяв білет для Італії 3 класи. Потяги з 3-ою класою ходять переважно по ночах, і часті пересадки. Ну, та не все так погано, як, певно, здається з листа. Коли б мав більше часу, не їздив би по ночах, а то поспішаю, щоб встигнути, та й грошей мало. Не описую тобі своїх вражень, бо для цього треба багато місця і часу. Хай розкажу. Пишу коротко, аби знала, що я жив-здоров і нічого мені не сталося. Так хочу поцілувати тебе. Вже скоро.
Цілую наших. Муся.
25. До Віри Коцюбинської
9 червня 1905 р.	27 мая 1905. Мілан.
Вибачай, Вірунечко моя дорога й кохана, що я два дні не писав до тебе. Просто не міг. Був у дорозі, їздив до Ніцци, Монте-Карло, вернув до Генуї і вчора увечері приїхав до Мілана. Зараз ліг спати, бо такий зморений дорогою, що страх. Я вже думаю, як би скоротити свою подорож, бо вона починав вже мучити мене. Ти пишеш: бережи себе, не перевтомлюй. Я це роблю, скільки можу, але часу у мене мало, через те мушу гнати і їздити по ночах. Завтра вранці виїду до Швейцарії і увечері буду в Люцерні. Знаєш, тільки на Рів’єрі я побачив гарне море, навіть краще за кримське, а в Ніцці, де такий берег, як в Алушті, сидів над морем і слухав прибій. Вже розпрощався з морем, і тепер будуть гори. Боюсь, як би зовсім не перевтомитися. Я чогось втратив апетит і навіть цікавість. Шлунок непоганий. Певно, перевтома. Думав заїхати до Мюнхена, та, певно, вже не зможу, бо хочу додому спочити. Це таки тяжко так їздити. Як то ви всі там, чи здорові? Твої листи дістану вже аж в Відні, де буду за тиждень. Цілую тебе міцно і всіх наших.
Твій Муся.
21
26. До Віри Коцюбинської
10 червня 1905 р.	28 мая 1905. Мілан.
Так якось недобре почував себе учора, боліли голова і все тіло, не хотів зовсім їсти. Прийняв хіни і виспався, і сьогодні краще мені. Пишу до тебе, моя кохана, в 7 год. ранку, перед од’їздом до Люцерна. Коли вдасться виїхати кур’єром, то буду в Люцерні о 5-ій по обіді. Ні, рішуче я вже хочу додому. Скучив страшенно, більше, ніж торік у Криму, бо тоді ми вдвох були. Як би добре було нам разом!
Дуже я радий, що заїхав до Мілана. Такий чудовий собор, що кращого будинку, мабуть, у цілому світі нема. Я весь час любувався собором і зверху і всередині і не міг одірвати очей. Така краса! Опріч собору, мало чого цікавого. Місто велике і гарне, є музеї, але вже не міг оглянути, нездужалось. Ти не турбуйся. Тепер мені добре, тільки скучно за Вами всіма. Поцілуй од мене міцно маму і передай, щоб берегла себе і була здорова. Мною не турбуйтеся: я собі даю раду. Як там Ромочка? Чи здоров, як Юрко, Оксанка і Ірочка мої кохані? Цілую всіх і Лідю. А тебе особливо, Вірунечко. До побачення.
Твій Муся.
Листи твої дістану аж у Відні.
27.	До Віри Коцюбинської
11 червня 1905 р.	Неділя.
29 мая 1905.
Люцерн в Швейцарії.
Вибачай, дорога Вірунечко, що вчора не писав. Сливе до 6 годин їхав до Швейцарії. Дорога чудова через Альпи, через С[ен]-Готард. Шкода, що цілий день був дощ і не так добре було видко. Переночував в Люцерні і сьогодні о 2-й год. їду до Берна. Тут дуже гарно і спокійно. Все таке чисте, новеньке. Уяви собі мисочку, налиту синьою водою, такою чистою і прозорою, як Балаклавська бухта, а на тій синьо-зеленій воді новенькі човники, наче тільки що виняв з коробочки забавок дитячих. Навкруги дімочки гарні, чистенькі, наче теж куплені в крамниці дитячих іграшок, а за ними панорама
снігових гір. Маса народу, але так тихо, спокійно, навіть конки ходять тихенько! Після італьянського хаосу, бруду і крику це робить дивне враження. Тут можна спочити. Вчора познайомився з якимись студентами руськими, і блукали весь вечір, оглядали город. Сьогодні знов страшенний дощ, мокро і холодно. Не везе з погодою. Я здоров. З Берна напишу. Цілую вас всіх, а тебе, Вірунечко, ще міцніше за всіх. Тут знов та проклята німецька мова. Якось обходжусь. Ще цілую. Твій Му ся.
28.	До Віри Коцюбинської
11	червня 1905 р.	29 мая 1905. Берн.
Не встиг кинути першої картки в Люцерні, то кидаю її разом з сею в Берні. Ну, гарно ж приняв мене Берн! Ще поки був у вагоні, погода була краща, а як тільки приїхав і вийшов на вулицю, така злива з градом заскочила мене, що промочив ноги і мусив тікати додому перезуватися, а тим часом смеркло, і хоч я ходив увечері по городу, та мало що бачив. Завтра встаю в 5 годин ранку, щоб встигнути до 11 роздивитися більше, а потому їду до Женеви. Я здоров, все добре, хоч без німецької мови як без рук. Ну, та нічого. Ходжу сам, без провідників. Цілую вас всіх. Міцно цілую тебе, Вірунечко.
Твій Муся.
29.	До Віри Коцюбинської
13	червня 1905 р.	31 мая 1905. Женева.
Дорога моя дитиночко! Ну, я вже ближче до тебе, бо в Женеві. Ще вчора приїхав. Погода змилосердилася і сьогодні краща. Тут справді гарно, хоч в Люцерні краще. Бодай того Сашка з його адресою! Встав сьогодні рано, щоб застати Юлю, розшукав на плані вулицю і пішов. Це далеко доволі. Знайшов, врешті, вулицю, але № 206 bis нема. Зайшов у крамницю, поспитав — нема такого номера. Так і повернув ні з чим, змучившись і пропустивши пароход в Шільйонський замок. Через те і не поїхав, бо
ця подорож займає не менше 9 — 10 годин. Лихий страшенно. Завтра уранці їду до Цюріха, а звідти до Відня. Хотів би бути вдома швидше, та не знаю, чи встигну на
10.	Я здоров, тільки нежить мучить через ту кляту холодну і мокру погоду. Як там ви всі, чи здорові, чи все добре вдома? Турбуюсь дуже. Цілую вас всіх. Цілую тебе, Вірунечко. Муся.
ЗО.	До Віри Коцюбинської
14	червня 1905 р.	1 червня 1905. Цюріх.
Як бачиш, дорога Вірунечко, я вже кінчаю свою подорож. Вранці приїхав до Цюріха, кинув речі на вокзалі, а сам пішов до вечора блукати по місті. Дуже гарний європейський городок над озером, облямованим сніговими вершинами Альп. В 11 ночі виїду до Відня просто, не буду заїздити до Мюнхена, як думав, бо хочу швидше додому. Коли скрізь буду їхати кур’єром, то завтра о 7 вечора буду у Відні, там перебуду зо 2 дні, звідти — до Львова на 1 день, а там і додому. Приїду 9 або 10, а може, 11-го. Я здоров, тільки нежить. Коли ж погана погода, холодно, хмарно, щодня дощ. З шлунком хто його зна як. Здається, не дуже погано, сьогодні їв навіть омара, не знаю, що буде. Дали на обід. Радий, що скоро дістану твої листи і скоро побачусь. Поцілуй од мене всіх наших. Цілую тебе міцно. Муся.
Ще раз цілую.
31.	До Володимира Гнатюка
14 червня 1905 р.	14/VI 1905. Цюріх.
Дорогий добродію!
Повертаю вже до Відня, завтра увечері там буду, а звідти так 5 чи 6-го приїду до Львова. Дуже тішив би ся, коли б ще застав Вас у Львові. Маю надію. Так уже втомився подорожжю і безлюддям — бо тут все чужі люди, — що швидше хочу до своїх. А до того ще не везе мені. Погода весь час препогана, холодна, хмарно, дощі, так що
застудився, кашляю, нежить. Тільки й було гарної погоди, що у Львові та тоді, як ми їздили на село. Чи не написали б Ви словечка до мене у Відень на адресу Сембратовича? Я ще дістав би, коли б зараз одписали. Сказав би велике спасибі. До побачення. Уклін в[исоко]-п[оважаній] пані Вашій і д. Франкові.
Ваш М. Коцюбинський.
32.	До Ольги Кобилянської
9 липня 1905 р.	26 ст. ст. VI 905. Чернігів.
Високоповажана добродійко!
Ваш лист не застав мене вдома, через що тільки тепер, повернувши після 2-хмісячного блукання по Європі, висилаю Вам рукопис Вашого оповідання. Дуже хотів заїхати до Черновець, та вже не міг через багато всяких причин. Як тепер Ваше здоров’я? Чи краще себе почуваєте?
Мені дуже помогло блукання за кордоном, дуже добре вплинуло на нерви. Здоровлю Вас усім кращим. Моя жінка засилає Вам щирий привіт.
Ваш М. Коцюбинський.
33.	До Бориса Грінченка
9 липня 1905 р.	26 червня 1905. Чернігів.
Високоповажаний Борисе Дмитровичу!
Будьте ласкаві, вишліть на мою адресу видання фірми «Вік», як я прохав Вас при нашій стрічі.
Опріч того, коли це не трудно Вам буде, перекажіть, щоб мені вислали «с наложением платежа» 1 пр[имірник] вид[ання] «Досвітні вогні», коли ця книжка вже вийшла. Щирий привіт Марії Миколаївні.
З високим поважанням
М. Коцюбинський.
25
34. До Андрія Дуляка
13 липня 1905 р.	30.VI 905. Чернігів.
Ви, певно, або дивуєтесь, Андрію, або гніваєтесь на мене, що й досі не дістаєте одповіді на свого листа. А Ваш лист не застав мене вдома* бо ще перед великодніми святками я виїхав за границю і оце тільки повернув звідти. З’їздив Германію, Австрію, Італію, Швейцарію та південь Франції. Мусив їхати до доктора, бо був слабий, а він сказав, що моя слабість од того, що я дуже утомився од важкої праці, і радив трохи спочити та поїздити по світах. От я й їздив коло 3-х місяців, спочив і краще себе почуваю.
Спасибі Вам, Андрію, що не забули мене на Великдень та побажали мені так багато хорошого. Я теж бажаю Вам кращої долі, аніж маєте. Ви якось так пишете про себе, що я не знаю добре, де Ви служите, що берете на місяць, яку роботу тепер робите. Чи якби що трапилось, чи поїхали б на друге місце? Хоч я нічого зараз для Вас не маю, а все-таки часом може трапитись якесь місце.
Спасибі Вам за вірші. Питаєте, чи добре. Це трудно сказати. Коли чоловік пише для себе, виливає своє горе й радощі, то йому легше стає. Чому ж тоді не писати? Тоді і всякі помилки прощаються. Інше діло друкувати. Це так, наприклад: я не кравець, а скортіло мене пошити собі одежу. Ну, звісно, як пошив, так пошив, сам зношу, нікому діла до того нема. А коли б я схотів винести ту одежу на торг, де продають одежу гарні кравці, то мене б засміяли, що я так пошив, і ніхто не купив би мого шитва. Щоб писати, треба попереду учитись, учитись і учитись. Та й цього не доволі. Є багато на світі учених людей, а поетів мало. Треба мати талан. А все-таки третій вірш непогано у Вас вийшов, тільки нагадує слова якоїсь пісні.
Щось Ви ні разу не згадували в своїх листах про книжку «Из уст народа», яку я посилав Вам. Там є Ваша запись про Кармалюка. Посилаю ще раз, а також 2 з своїх останніх оповідань — «Fata morgana» і «Під мінаретами». 2-й том ще не вийшов, хоч я лагоджу його. За границею, у Львові, вийшло вже 4 томи, та сюди не пускають.
Напишіть мені, чи дістали книжки.
Ну, бувайте здорові та не гнівайтесь на мене, що так не скоро одписав.
Прихильний до Вас М. Коцюбинський.
35. До Володимира Гнатюка
13 липня ‘1905 р.	30.VI ст. ст. 905. Чернігів.
(Северянская, соб|ствениьій] д[ом], № 3).
Дорогий пане Володимире!
Нарешті таки зібрався написати до Вас. Приїхав додому і вскочив у роботу, як в пекло. Сьогодні, дякуючи тому, що занедужав і не маю права виходити з хати, трохи вільніший.
От зараз сиджу у себе і уявляю собі Вас у Криворівні. І так мені хочеться бути разом з Вами серед гір, над річкою, разом грітися на сонці і спокійно про щось розмовляти. Почути часом серед розмови цікаву, оригінальну коломийку і Ваш сміх. Побачити, як Ви погладшали й засмалилися на сонці, як поздоровшали та як обходитесь без всякої книжкової премудрості.
Хочеться, а доводиться обходитись смаком.
Ну, та на се літо маєте відпустку, а на прийшле не одкараскаєтесь од мене, хоч би й хотіли.
Справді, як почуваєте себе на селі? Чи добру погоду маєте, чи розтирає Вас гуцул, як звелів лікар, чи добре їсте та чи менше кашляєте? Радий би почути од Вас, що все йде добре.
А мене хоч дуже втомила подорож і хоч я схуд так, що знайомі не пізнавали, проте почуваю себе свіжішим, бадьорішим і навіть поправляюся. Час у нас, правда, не відповідний до того, вічно нерви напружені. Наприклад, перед кількома днями довелось стояти кілька хвилин перед рушницями козаків, виміреними в публіку, і чекати, що ось-ось ляжеш трупом. Ну, та після вулкану се фрашки! Останніх голосних подій в Одесі не буду Вам описувати, бо, певно, Ви краще знаєте про все з закордонних часописів. Щодо українців, то вони, як поглянути, ніби зовсім завмерли, нічим себе перед людьми не виявляють, хоч непомітна робота йде, підшкурні води течуть.
Як-то там у Галичині? Я дуже жалкую, що не міг зблизька придивитися до вашого галицького життя, пізнати людей різних напрямків. Вже повертаючи зі Львова, я розбалакався з одним галицьким] попом, що десь попує під Бродами. Здається, доволі інтелігентний і освічений піп, а коли довелось заговорити про Україну (російську)- — він мене здивував дуже. «Що нас, галичан, обходить ваша
27
Україна? Чи буде у вас воля, чи не буде, чи зміняться порядки, чи ні, це нас обходить постільки, поскільки доля й Росії, також далекої і байдужої нам. Ми маємо свої окремі завдання — служити галицькому народові, працювати для нашого галицького мужика. А України ми не знаємо і не цікавимося нею». От більш-менш зміст того, чим він вдивував мене. Але, пригадавши собі кілька листів до Сембратовича, писаних з різних закутків Галичини, в яких читачі «ЩиШепієсЬе] Щеуие]» гніваються, що С[ембрато]-вич уділяє так багато місця Україні в своїй часописі, я зміркував, що погляди отця з-під Брод[ів] не дивоглядне унікум, а, певно, доволі розповсюджене з’явшце, яке мене зацікавило.
Що там Ваші приятелі — Губчак, Шухевич і К°? А знаєте, Шухевич прислав мені під опаскою аж 3 примірники] своєї замітки на рецензію його твору, і хоч адреса була невірна, хоч посилка була під простою опаскою і мусила перескочити Цензурні пороги, — я таки дістав ті З примірники]! Просто везе чоловікові.
Хотів я вислати Вам 2-й том праці Василенка, та він ще не готовий. Ще частина не видрукована. Як тільки випустять, зараз Вам вишлю. А Ви вже, коли такі добрі до мене і не забули обіцянки вислати деякі книжки (видання] Наук[ового] товариства] ім. Шевч[енка]), а також «Коломийки» (як будуть готові), то напишіть до Львова, щоб їх вислали на відому Вам київську адресу [...]. Тільки, коли можна, зробіть се тепер, бо так [...] зручніше. Опріч того, ті примірники] моїх книжечок, на які я маю право, я теж можу дістати через Київ. Для того зробіть в книгарні наказ, щоб вони вислали на відому київську адресу окремими і невеликими пачками, так по 16 книжечок, значить, по 4 комплекти (том 1, 2, 3 й 4-й) моїх оповідань — всі належні мені примірники, рівночасно повідомляючи мене, що й коли вислане. Також і Ви, дорогий пане Володимире, коли будете посилати мені книжки [...], звістіть, що саме посилаєте. Се потрібне. А я наперед дякую і наперед тішуся дорогими для мене подарунками.
Ще згадав! Чи не пам’ятаєте часом, чи вислана моя остання книж[ка] — «У грішний світ» — Лейкому, Горошовському до Відня та Сембратовичеві? Мені се потрібно знати. Я якось писав до Вас з Рима, прохаючи наказати книгарні вислати їм, та, може, за всякими клопотами та працею Ви забули про те.
28
От написав листа — 1 соромно стало! Людина вибралася на село, щоб спочити од всяких дрібних клопіт, а я якраз тими дрібницями турбую її. Тому, знаєте, я не гнівався б на Вас, коли б Ви не виконали жадного з моїх прохань. Одно б тільки було дуже прикро мені — коли б не написали до мене хоч пару слів, — бо я дуже цікавлюся, як Ваше здоров’я та як Вам поводиться на селі. Чи Ви ще й досі самі, чи, може, вже вкупі з родиною? Поклоніться од мене в[исоко]п[оважаній] пані Вашій та перекажіть їй, що я не можу забути про час мого пробування у Вашій хаті, де мені було так добре, як серед рідних.
Діточок Ваших цілую. А найбільше і найміцніше цілую Вас, дорогий пане Володимире.
Бувайте здорові!
Ваш М. Коцюбинський.
36.	До Богдана Лепкого
15 липня 1905 р.
2 лютня ст. ст. 1905. Чернігів.
(Северянская, собственный] д[ом], № 3).
Любий добродію!
Пишу до Вас утрете, бо на перші два листи не дістав од Вас одповіді, що насуває гадку, що Ви на мене чогось гніваєтесь. Теж не застав удома обіцяних Вами оповідань для перекладача. Посилаю Вам рекомендованим] ті свої видання, які маю. Хотів послати Вам 1-ий т[ом] своїх новел, що вийшли у Києві, та, на жаль, не маю жадного пр[имірника]. Гнатюк повинен би уже вислати Вам обратно книжечку мою, що вийшла сими днями у Львові, бо я йому аж двічі писав про те.
Певно, у Вас тепер вакації, Ви вільні і користуєтесь волею не так, як я, а більше продукційно для літератури. Я ще й досі під враженням тих прегарних віршів, що Ви читали мені колись вечором.
Цікавить мене дуже, чи вийде що з проектованого Вами з’їзду письменників у Чернівцях. Я надаю особливу вагу таким з’їздам, особливо закордонним, бо звичка організуватися у вас більше розвинена, ніж у нас. Принаймні з того з’їзду письменників, доволі численного, що одбувся
у нас перед двома ройамй, нічого не вийшло, жадних результатів не видно.
Я хоч і спочив трохи, вернувшись з подорожі, а проте, не можу взятися до якоїсь роботи, так розледачів. А тим часом хочеться щось хоч невеличке написати за літо... Та й час у нас неспокійний: недавно стояв кілька хвилин під козацькими рушницями і кожної хвилі сподівався, що ось-ось куля положить тебе на землю.
Не пишу до Вас на сей раз довгого листа. Мені хотілось дізнатися, чи справді Ви гніваєтесь чого на мене, хотілось, врешті, привітати Вас і в[исоко]п[оважану] паню Вашу та побажати Вам приємного спочинку влітку.
Бувайте здорові і не забувайте найщиріше відданого Вам
М. Коцюбинського.
П. С. Ви обіцяли вислати мені томик польських перекладів, де поміщені деякі з моїх оповід[ань]. Був би дуже вдячний за се Вам.
37.	До Миколи Чернявського
23 липня 1905 р.	10.VII 905. Чернігів.
Дорогий товаришу! Врешті повернувся я з своєї закордонної мандрівки і знов ускочив в звичайний круг інтересів. Можу похвалитися, що їздилось мені добре, багато бачив і чув. Найбільше зацікавила мене Італія, яку я з’їздив і вздовж і поперек. Теж доволі добре обдивився Швейцарію та південь Франції. Найгірше було мені в німецьких землях (Германія і Австрія), бо я не знаю німецької мови, але і там якось обійшлося усе добре. Приїхав додому хоч худий і втомлений, але значно здоровший. Хороба моя, як показалося, розвилась виключно на нервах, на нервовій перевтомі, і зміна вражень зробила мені добре. Особливо осціжила мене пригода на Везувії, де я мало не загинув, завалившись коло кратера (саме тоді Везувій вибухав) та попікшись доволі солідно. Ледве вирятували мене, 2 години лежав непритомний, навіть одливали. Оці гострі враження зразу підняли мій дух, і я перший раз пообідав на вулкані з апетитом і перший раз випив без шкоди для здоров’я вина. Колись оповім Вам цю
ЗО
цікаву пригоду. Я посилав Вам з-за кордону привіт — чи дістали? Напишіть. Не забудьте написати також, чи дістаєте «Вісник». Бувши у Львові, я вистарався для Вас безплатний примірник «Вісника», який Вам будуть доставляти додому. Але за те мусите щось дати до «Вісника» — поезію чи прозу. Напишіть також про себе, як почуваєте себе тепер, чим заняті. Листа Вашого я прочитав тільки тепер, бо він не застав уже мене: я виїхав за кордон ще перед Великоднем.
Як там наш альманах? Маю надію, що він уже весь видрукований (за 3 місяці). Як іде передплата? Це мене дуже обходить, бо маємо довг, який треба незабаром виплатити. Пришліть мені, будьте ласкаві, примірник книжки, не чекаючи дозволу на випуск. Як один з редакторів, я маю право мати у себе нецензурований примірник. Коли б книжка не вся була надрукована, то пришліть ті аркуші, що вже готові, а також оповістку на передплату, бо я її не бачив. Так хочеться, щоб книжка скоріше побачила світ, бо вже соромно перед авторами: справа тягнеться роками.
А що ж Ваша «Ластівка»? Певно, давно вже випурхнула з гнізда?
Чи готуєте що на новий конкурс «Київської] старший]»? Похваліться. Я, певно, нічого не дам. Запустив трохи свою службову працю і тепер сиджу над нею. Ніколи писати. Опріч того, мушу гуляти і спочивати, бо інакше знов буду хорий.
Де тепер Коваленко? Чи в Херсоні? Звістіть мене. Коли він там, передайте йому привіт од мене.
Вітаю Вас щиро з родиною. Наші кланяються. Сподіваюся на швидку одповідь.
Ваш щирий М. Коцюбинський.
Посилаю під бандероллю «Під мінаретами». Не забувайте ж.
38.	До Миколи Чернявського
16 серпня 1905 р.	3.VIII 905. Чернігів.
Що з Вами, дорогий Миколо Федоровичу, чому не одповідаєте па листа, посланого Вам місяць тому назад
в справі альм&йаху? Я прохав вислати оповістку і всі аркуші, що видруковані вже. Подайте звістку, турбуюсь.
Ваш щиро М, Коцюбинський.
39.	До Миколи Чернявського
8	вересня 1905 р.
Дорогий Миколо Федоровичу!
Не гнівайтесь, що одповідаю не зараз і коротко. Посилку і дорогий для мене дарунок дістав, спасибі Вам. «Ластівка» вийшла гарна, коли б тільки принесла таку користь, якої Ви сподіваєтесь, бо нам дуже і дуже треба б обновити літературу нашу новими талантами. Рецензій на «Ласт[івку]» я не стрічав. Кажуть, була маленька замітка в «Киев[ской] газете», де одмічено, що тепер не час видавати такі збірники, коли на черзі видання всяких політичних брошур для народу (?!). Коли побачу де, конче пришлю. «З потоку життя» видається дуже гарно, мені сподобалось. Може, не треба обрізувати, бо й так гарно. A propos, не забудьте послати коректу оповідань [...]. Я писав Вам про те давніше, то щоб не забули.
Напишіть, по чому я можу продавати «Ластівку», бо сподіватися продати по номінальній ціні важко. Коли ж пустите дешевше — може, продам.
Присилайте мені і дальші аркуші «З потоку», які будуть готові. Я хотів би мати їх, бо книжка вийде, певно, не швидко.
Погано, що Вам не дають одпуску. Треба б Вам конче послати щось на конкурс. Я ще нічого не писав та й, певно, не напишу, бо у мене багато роботи бюрової, опріч того, мушу гуляти. Сидіти довго за столом тепер не можу, здоров’я не служить. Хоч я і поправив своє здоров’я за кордоном, та, щоб не зопсувати, мушу вести більше нормальне життя і менше працювати. Дуже досадно, бо маю багато всяких цікавих тем. Жалкую, що не можу деяких передати Вам, може б, покористувались. Та в листі цього не можна зробити.
Чи не приїдете часом в Борзну 7-го вересня на відкриття музею Куліша? Ви, здається, помирилися з Кулішихою. Я, може, поїду, то б побачились, а це було б дуже гарно, бо я скучив за Вами.
Не знаю, чому не посилають нам «Вісника», я теж не дістав. Напишу про це Гпатюкові, який ціле літо перебував у горах і аж тепер вертає до Львова. Певно, без нього в редакції було безладдя. Так чи інакше, а «Вісник» Ви будете діставати, я вже постараюся. Що там у вас в Херсоні? У нас тихо, всі наче поснули на літо, як ведмедь зимою, хоч час для спання не відповідний.
Не зважайте, що пишу так коротко, прихопцем, напишіть до мене. Обіцяю другим разом ширше написати до Вас, а тепер у нас йдуть всякі вечірні наради у бюро і забирають весь час, так що й дихнути ніколи, не то лист до пуття написати. Цілую Вас сердечно і бажаю сили і. здоров’я, щоб могли збагатити пашу літературу.
В[исоко]п[оважаній] жінці Вашій низенький уклін.
Віра Устиновна вітає вас обох.
Ваш М. Коцюбинський.
26/УІІ1 905. Чернігів.
40.	До Володимира Гнатюка
21	вересня 1905 р.	8 ст. ст. вересня 1905.
Любий пане Володимире!
Тепер ми сквитувалися, бо пишу до Вас по довгій перерві, але я сього бігме не хотів: проклята бюрова праця вхопила мене у свої тверді лаби так, що чоловік не щодня має час перейтися годинку, хоч від того залежить здоров’я. Все попсувала мені та клята робота — і здоров’я, і гумор, і мої літературні заміри, а тут ще мушу заробляти приватно на життя, бо пенсії не стає. Біда, та й годі!
За довгу мовчанку я Вас не лаяв, а коли дістав листа од Вас, то взяла охото вилаятися, бо де ж таки: поїхати в гори поправляти своє здоров’я та й перестудитися! [...]. Фе! Недобре. Не сподівався того по Вас. Я гадав собі, що повернете з Криворівні таким буцматим та здоровим, а Ви... ще гірше кашляєте... Коли не обіцяєте поправи па той рік, то не поїду з Вами у гори.
 «Вісник» дістав сими днями. Дуже Вам дякую. Стаття Франка незвичайно подобалась мені. Я просто подивляю розум та талант того чоловіка. Так ясно, просто і дотепно ледве чи хто потрапив би у нас вивести тоту гнилятину на чисту воду. Дай йому боже здоров’я, тому Франкові! Я незвичайно люблю і поважаю оту світлу людину. Як побачите його, перекажіть йому од мене сердечне привітання.
Нетерпляче чекаю на Ваші «Коломийки». Як будете посилати мені ([...] під опаскою), напишіть. Може б, Ви були ласкаві казати вислати мені на ту ж адресу 4 моїх книжки, по 1 примірнику] кожної, бо інші шляхи, здається, тепер перепинилися на деякий час. Трохи згодом можна знов буде послати 4 кн. Тільки за кожним разом повідомляйте мене. Щоб покінчити з проханнями, додаю ще одно.
Голубчику! коли можна вислати мені ремунерацію, то зробіть се ще сього місяця, бо в кінці вересня маю платити до банку. Як не заплачу, то з’їдять мене живцем! Дуже надіюся на Вас.
Переходжу тепер до інших справ. Указ 76 року, як в звісно, рішили знести, але ще не публікують про се. Репрезентант міністерства освіти, як кажуть, виступив з гадкою, що українська література — література народна, для народу, а для цеї останньої, по гадці комісії Кобеко, має лишитися цензура. Виходить, що обмеження щодо української] літератури будуть скасовані, а цензура лишиться. Як гляне на се Дума (бо питання про волю преси має бути внесене насамперед туди) — не звісно, але є надія, що Дума знесе всяку цензуру. Євангеліє українською] мовою вже друкується, д. О. Левицький сам бачив коректу перших аркушів. Всяка легальна робота між народом та серед несвідомої інтелігенції нашої поки що неможлива, бо ще не маємо права зборів, спілок і т. і. Через те похвалитися нема чим, а часом просто доходиш до розпуки, почуваючи себе зв’язаним. Щодо наших внутрішніх справ, то [...] вони стоять несвітло. Перед виїздом за кордон я мав кращі надії на найближчий час, але тепер вони розвіялись, і дуже прикро сконстатувати се.
Може, коли нападе охота, а час дозволить, то напишіть до мене. Пишіть про здоров’я Ваше. Од щирого серця бажаю Вам якнайбільш його, а решта, я певен, буде все добре.
34
Низенький уклін в[исоко]п[оважаній] пані Вашій. Діточок цілую. Вітаю і цілую Вас міцно та щиро.
Ваш М. Коцюбинський.
41.	До Миколи Чернявського
1	жовтня 1905 р.	18 вересня 1905. Чернігів.
Дорогий Миколо Федоровичу! Чи Ви дістали мого листа, посланого в кінці серпня у відповідь на Ваш лист? Я там, межи іншим, прохав Вас вислати коректу [...], а також висилати мені дальші готові аркуші «З потоку життя». Вже місяць минає, а од Вас ані слова, ані чутки. А тим часом автори, що давали матеріал до нашого альманаху, розумієте, їдять мене. Коли вийде? Багато надруковано? Чом нема оповістки? і т. і. Не знаю, що їм одповідати. Напишіть хоч пару слів. Як ся маєте? Чи послали що на конкурс? Я ні на що не спромігся.
Цілую Вас сердечно. В[исоко]п[оважаній] дружині Вашій кланяємось.
Ваш М. Коцюбинський.
42.	До Миколи Чернявського
9	жовтня 1905 р.	26/ІХ 905. Чернігів.
Любий приятелю! Все прислане Вами, спасибі Вам велике, дістав, а дальших аркушів альманаху нетерпляче чекатиму.
Розсилки оповісток я не цураюся, навпаки, готов узяти на себе ту роботу, та мене непокоїть одна річ: в списку передплатників «Першої ластівки» та клієнтів «Киевск[ой] стар[ины]», безперечно, значне число людей, належачих до обох петербурзьких товариств. Тож чи не може статись, що одним і тим самим пошлете Ви й я? А це, опріч зайвої роботи, і зайві кошти, яких у нас мало, та й жалко таки гроша на марне. Чи обміркували Ви ту справу — і як? Напишіть швидше, бо я поки що не розсилаю, хіба деяким знайомим для розповсюдження.
Щодо обгортки для «З потоку [життя]», то, може б, дати і дорожчу, аби гарна.
В кожному разі не таку, яку має «Перша ласт[івка]», бо незручно два видання підряд випускати в однаковій обгортці, та, правду мовити, вона не дуже мені вподобається. Чи не трудно було б Вам прислати мені зразки тої дорожчої обгортки, яка є в друкарні та яку друкарня згоджується, проте, пустити дешевше. Може б, ми спільними силами вибрали щось путяще. Я гадаю, що не слід давати обгортки в кількох кольорах, а тільки однакову для всіх примірників. Що Ви на се?
Щоб покінчити в справах альманаху на сей раз, ось Вам спис моїх книжок для обгортки:
--- Оце і все, не густо.			
Чи не читали Ви, що в 5-й книжці місячника «Наука и жизнь», в статті «Очерки современной малорусской литературы» написав про Вас якийсь д. Б. Фусс? Дуже Вас хвалить, прочитайте собі, і хай Ваші крила ростуть. Певно, в якійсь з херсонських бібліотек передплачують той журнал, тож, напевне, дістанете. А коли б не дістали, а вже дуже кортіло, то ось Вам адреса «Н[ауки] и ж[из-ни]» — С.-Петербург, Николаевская, 33.
Щасливий Ви, що можете писати. Я не можу, навіть цей лист ледве пишу. Слабий. Знов мені гірше, знов нерви не то писати, а й жити не дають. Живеш механічно, цікавишся — механічно і тільки мучишся не механічно. Я вже гадаю, що це мій край. Ну, та байдуже. Не жалко і не страшно.
Не гнівайтесь, що пишу мало. Справді не можу. Цілую Вас. М. Коцюбинський.
Вашим од пас усіх сердечний привіт.
86
43. До Хоми Коцюбинського
17 жовтня 1905 р.	4/Х 905. Чернігів.
Всі ми сердечно поздоровляємо тебе, дорогий Хомця, з іменинами і бажаємо всього найкращого. Поцілуй од нас Грипу і діточок та перекажи їм наше поздоровлення з іменинником. Ми всі здорові. Як там ви усі? Напиши Цілуємо тебе і всіх твоїх. Твій Муся.
44.	До Володимира Гнатюка
18 жовтня 1905 р.	5 ст. ст. X 905. Чернігів.
Дорогий пане Володимире!
Тільки що дістав [...] книжки і догадуюсь, що то Ваша добра рука напрямила їх. Дійшло до мене ось що: 4 томики моїх оповідань (по 1 примірнику] кожного), Ваші «Коломийки» і «Мойсей» д-ра Франка. Чи все дістав? Моє Вам велике й сердечне спасибі за дар. Звістіть мене, чи «Мойсея» Ви од себе прислали, чи по волі д-ра Франка. Бо я не хотів би бути нечемним і не подякувати йому, коли се примірник од автора. «Коломийок» ще не читав (бо тільки що дістав їх), але вже чую, що то мені дуже гарно пахне. Як прочитаю, напишу Вам про свої враження.
Знаєте, я видобув з бібліотеки управи земської деякі ваші видання: «Збірник математ[ично]-природописно-лікарський», під редакцією] Верхратського, й II вип. «Приповідок» Франка. Остання книжка дуже цінна, та, на жаль, нема початку ані продовження її. Пишу Вам про се й на той випадок, що коли б Ви згадали про мене та схотіли прислати яке видання товариства, то маєте добрий і певний шлях — управа губернського] земства. Тільки рівночасно тоді напишіть мені, що висилаєте, бо інакше бібліотекар управський запише книжки у свій каталог і тоді трудно видобути книжку.
Що там з «Вісником»? Чи він виходить ще? Книжок за вересень і за сей місяць я ще не бачив.
Як ся маєте, дорогий пане Володимире? Я дуже хотів би почути про Вас хоч дещо.
37
А коло мене зовсім зле: знов хорий, знов нерви, а з ними вкупі і шлунок. До того змучений, що нічого писати не можу, і це мене гризе найбільше. Не знаю вже, що з собою діяти. А все через перевтому. Мушу працювати годин по 10 — 12 на добу, а се шкодить. А ще ціла зима передо мною, коли найбільше праці буває.
Що се Ви мовчите? Чи не посадили Вас до цюпи з ласки д. Губчака? На хліб і воду, на покуту за редакторські гріхи. А мене теж, мабуть, не мине цюпа, бо банк уже точить на мене зуби, що не плачу довгів, а Ви й не пишете мені, що таки дирекція Вид[авничої] спілки — чи має мене рятувати, чи ні. Хай би вже знав, чи маю пускатися на дно, чи ще можу ногами дригати. От жарти-жарти, а тим часом справді кепсько приходиться. І не хочеться мені докучати Вам, страх як не хочеться, а мушу, бо пече. Поможіть уже, любий пане Володимире, довести справу до якогось кінця, бо страх як гроші потрібні, і то зараз. Тепер тих пару сот рублів для мене дорожчі, ніж другим разом тисяча. Ху, аж душно стало, пишучи про сю неприємну для мене справу.
Та щоб осолодити для себе хвилю, цілую Вас міцно і сердечно. Бувайте здорові, напишіть мені швидше хоч кілька слів та й взагалі не забувайте повік прихильного до Вас
Вашого М. Коцюбинського.
В[исоко]п[оважаній] пані Вашій мій сердечний привіт. Діточок цілую.
Д-ра Франка привітайте од мене. Незабаром напишу до нього. [...].
45.	До Миколи Чернявського
18 жовтня 1905 р.	5.Х 905. Чернігів.
Любий Миколо Федоровичу!
Спасибі Вам, дістав знов 5 арк. альманаху. Переглянувши «З глибини», я відкрив дві дуже досадні помилки друкарські. Особливо перша калічить зміст. (В таких маленьких речах, як мої, друкарські помилки часом нищать ціле враження). Отож чи не можна б було зазначити ті помилки. Ось вони. Стор. 206, рядок 3-й згори, замість «до хмари» має бути «бо хмари». Стор. 207, рядок 12-й знизу — замість «И хоч и тепла» має бути: «И хоч тепла». Словом, и тут зайве: його вставив складач. Не кажу вже про «знаки препинания», які в «Утомі» псують дуже. Скрізь після тоді поставлена запятая, чого в оригіналі не було. Дуже досадно.
Чому не одповідаєте на лист? Я не знаю, як бути з розсилкою оголошень. Прохав теж прислати зразки паперу на обгортку. Цілую Вас щиро.
Ваш М. Коцюбинський.
46.	До Миколи Чернявського
24 жовтня 1905 р.	11.Х 905. Чернігів.
Любий Миколо Федоровичу!
«Отчет» я дістав і пішлю оповістки по вказаних адресах. Пришліть тільки мені на видатки рублів 10, бо я тепер такий бідний, що й карбованця не маю.
Бандеролі з зразками обгортки не дістав. Чекав три дні, все думав, що дістану, аж бачу, що вже годі чекати. Чи пропала, чи забули вислати?
На мою думку, треба конче видрукувати, що «чистий дохід з видання призначепо на премію за кращий літературний твір».
Щодо того, щоб подавати паші адреси до виписування альманаху з уступкою, то це було б, на мою думку, не зовсім практично, бо дало б нам багато зайвої роботи та клопоту. Добре було б пристроїти решту видання десь на складі «Киев[ской] стар[ины]».
Будьте ж ласкаві, пришліть швидше зразки обгортки; додайте і решту готових аркушів збірника.
Пишу до Вас у тривожний момент. Ми тепер бастуємо (статист[ичне] бюро, бухгалтерія управи, дорожний, шосейний одділи, частина больниці і частина служащих канцелярії управи), бо управа увільнила, на жадання адміністрації, одно[го] служашого в бюро і не хоче видати йому платню за три місяці (150 руб.), як се зробила, увільняючи статистиків. Що з того вийде, не знаю, може, доведеться шукати посади.
39
Отож вибачайте, що пишу коротко і недбало: нерви у мене зворушені вкрай і я зовсім слабий.
Цілую Вас сердечно,
Ваш М. Коцюбинський.
Пишіть.
Де тепер Коваленко-Коломацький? Напишіть.
47.	До Миколи Чернявського
17 листопада 1905 р.	4.ХІ 905. Чернігів.
Що з Вами сталося, дорогий Миколо Федоровичу, що нема од Вас жадної звістки? На останній лист одповіді не було, кінця альманаху не дістав. Турбуюся, чи живі Ви
1	здорові. Напишіть мені про все зараз.
Я поки що живий і навіть цілий.
Цілую Вас сердечно,
Ваш М. Коцюбинський.
48.	До Володимира Гнатюка
17	листопада 1905 /?,.	4 ст. ст. XI 905. Чернігів.
Любий пане Володимире! Чому Ви не одповідаєте на
2	останніх моїх листи? Що з Вами сталося? Я вже турбуюся. Я ще цілий і живий.
Одпишіть мені зараз, бо я турбуюся! Чи збиралася, врешті, дирекція Спілки видавничої? Це мене дуже обходить, бо коло мене круто. Сподіваюся, що хоч картку дістану од Вас. Звістіть, як Ваше здоров’я. Цілую Вас сердечно, Ваш
М Коцюбинський.
В[исоко]п[оважаній] пані Вашій моє поважання.
Діточок цілую.
49.	До Миколи Чернявського
18	листопада 1905 р.
Дорогий Миколо Федоровичу!
На сей раз, спасибі Вам, дістав усе і спішу зараз одповісти.
Межи зразками обгортки надрізаних знайшов тільки З, значить, вибір‘зробити доволі трудно. Чорну обгортку давати я вважав би не дуже добрим, бо довелось би друкувати па ній золотом, а се не гарно. Зелену — та ми вже з Вами випустили одно видання з зеленою обгорткою («Дубове] листя»), то, може, доволі. Може, зупинитися на червоній (зразок посилаю) — № 46, рисунок І. Врешті, як уважаєте. Звісно, краще було б не гаятись з випуском у світ видання, не зупиняти його через обгортку.
Покінчивши з справами, які, певно, і Вам уже докучили, бо час тепер такий, що живеш іншим, вічно у напруженому стані, перейду до іншого.
Насамперед сердечно поздоровляємо Вас і в[исоко]п[оважану] дружину Вашу з сином. Хай росте здоровий та розумний! Досадно тільки, що пані Ваша заслабла. Побажайте їй од нас якнайшвидше одужати та виховати нового громадянина для нової громади.
У нас тепер у Чернігові трохи заспокоїлося, коли уважати спокоєм «усиленную охрану». Та нас уже нічим не здивуєш. Нам дали уже стільки доказів «действительной неприкосновенности личности», колючи дітей штиками та рубаючи шаблями в день оголошення маніфесту, а потому у страшні дні контрреволюції (читай — розбою), що арештування тепер зовсім не винних людей тільки ще краще ілюструють ту [...] «свободу».
Ви не можете уявити собі, що я пережив, бачачи те все на власні очі, і який це вплив мало на мої хорі нерви. Мені тепер ще гірше, ніж було: не можу ані спати, ані їсти. Ледве пишу до Вас.
На погромі справді побито і зранено Чер[люнчаке]вича. Він вистрелив у повітря, а якийсь хуліган ударив його по голові та зранив ногу ножем. Але він тепер уже одужав і навіть ходить на службу.
Наш страйк скінчився добре: добилися, чого хотіли. «Союз» у нас теж є. Управа лиха, та що ж діяти?
Часопису у Чернігові не думаємо видавати. Нема ані гроша, ані сил. Будемо писати до інших, коли будуть. Волі друку як нема, так нема, і обіцянки, як бачите, так і лишаються па папері. '
Посилаю Вам маніфест 17/Х по-українськи. Та на якій би мові він не був, все ж це папірець, та й годі. Слова одні, а вчинки другі. Ну, та побачимо ще.
Цілую й обіймаю Вас щиро.
Ваш М. Коцюбинський.
41
Чи не прислали б мені хоч примірник готового зовсім альманаху?
Пишіть хоч кілька слів, буду вдячний.
5.XI 905.
50.	До Михайла Мочульського
ЗО листопада 1905 р.	17ДІ ст. ст. 905 р. Чернігів.
Високоповажаний добродію!
Дуже мені нелегко вчинити Вашу волю — скласти свою біографію. Не уважаю себе за таку велику особу, аби своїм життям зацікавити суспільність. Через те подам лише деякі сухі дати, коли вони потрібні Вам.
Родився я 5 вересня ст. ст. 1864 р. в м. Вінниці на Поділлі, в родині урядовця, яка походить з давнього боярського українського роду. Хоч в нашій родині усе жили українські традиції, то національна свідомість прийшла до мене аж на 12 році життя. Сталося се так. Коли я скінчив 11 літ, я сильно закохався у 16-літню дівчину. Щоб бути гідним своєї коханої, яка не дуже звертала увагу на адорацію дитини, я поклав собі зробитися великою людиною і накинувся на книжки. Серед тих авторів, яких я ковтав десятками, найбільше враження зробив на мене Марко Вовчок, а потому Шевченко. Вже тоді я почав складати вірші і писати повісті. Читання настільки перевернуло мій світогляд, що з незвичайно релігійного хлопця, яким я був до 12 років, я став на 13 році життя атеїстом, а на 14 соціалістом. Родинні нещастя (мати осліпла, а батько втратив посаду, і настала біда) зробили мене ще більше скупленим і серйозним, так що на свій вік я видававсь усім занадто поважним і розвиненим. На 17 році я вже мав політичний процес, і з того часу до останніх днів жандарми не позбавляють мене своєї ласкавої опіки. Часом вони дуже дошкуляли мені, прив’язуючи мене на довгий час до певного місця та забороняючи всяку працю (опріч фізичної, до якої я не здатний). Одначе, незважаючи на тяжкі умови життя (особливо по смерті батька, коли велика родина лишилася на моїх руках), я завжди був великим оптимістом і дотепер не втратив віри у людей, у перемогу всього світлого над темрявою і злом.
42
В хвилини розчарування та розпуки мене раз у раз рятувала моя незвичайна любов до природи. Хоч мені й соромно, але мушу признатись, що більше люблю природу, аніж людей.
До 1892 року я, потай од жандармів, займався приватними лекціями, а з 1892 р. удалось мені якось вступити на урядову службу до «ученої філоксерної комісії», що вела боротьбу з філоксерою на Бессарабії. Се дало мені можливість добре пізнати той край, а також звичаї і мову тих народів, які заселяють його. В 1895 році мене перенесено на Південний берег Криму, де я прослужив до 1897. Тяжка слабість змусила мене перемінити службу, і я став газетярем, видавав і редагував (неофіціально) щоденну часопись, а відтак перенісся до чернігівського земства, де служу й досі. Року 1896 я оженився і маю четверо дітей.
Хоч почав я писати ще з дитячих літ, але перша моя українська робота надрукована була лише 15 цвітня 1890 року в «Дзвінку». З того часу я містив свої оповідання по різних галицьких часописях («Правда», «Дзвінок», «Зоря», «Жите і слово», «Літ[ературно]-наук[овий] вісник») та альманахах на Україні.
Свій літературний смак я виробив під впливом європейської літератури. Слов’янські літератури мені менше подобаються. В останні часи я дуже захоплююсь північними письменниками (Ібсен, Арне Гарборг, Кнут Гамсун, Іонас Лі, Від та інші), а також Метерлінком, Роденбахом.
Які теми цікавили мене, можете бачити самі з моїх оповідань. Скажу тільки, що в останні часи мене більше інтересують психологічні теми.
Пишу я дуже мало і ніколи не вдовольняюсь своєю працею. Ще поки обдумую сюжет, поки в уяві моїй малюються люди, події й природа, я почуваю себе щасливим: таке все яскраве, свіже, повне і сильне, що я тремчу од зворушення. Але доволі мені сісти за стіл і взяти перо до рук, як з-під пера усе те виходить блідим, анемічним, безбарвним, мені не стає слів, аби віддати те, що я зараз так сильно пережив. Скінчивши роботу, я почуваю попросту обридження до неї, такою мізерною видається вона мені. Коли б можна було обмежити свою творчість уявою, я був би дуже щасливим. Проте щось сильне тягне мене до літературної праці — і літературі я відданий цілою душею.
43
Та найбільша драма мого життя — се неможливість присвятити себе цілком літературі, бо вона, як Вам відомо, не тільки не забезпечує матеріально, а потребує ще видатків. Тим часом потреба заробляти на шматок хліба забирає у мене сливе весь час і сили. Не маю спромоги відновити свої враження, поробити потрібні студії, знайти час для більшої праці.
Більшість моїх оповідань перекладені на російську мову (деякі по 3 — 4 рази) і поміщені у кращих часописях («Русское богатство», «Жизнь», «Русские ведомости», «Наука и жизнь», «Южные записки» і інші). Перекладають і на інші мови: польську, німецьку, італійську, норвезьку, іспанську, мадярську.
Гадаю, що я не задовольнив Вас цими кількома словами. Але писати про себе мені дуже трудно. Краще було б, коли б Ви поставили мені кілька питань, на які я охоче одповів би Вам. Коли схочете,- зробіть се.
Здоровлю Вас усім найкращим.
З	високим поважанням
М. Коцюбинський.
Р. Э. У пас страйкувала пошта, і через ге не міг швидше одіслати сього листа.
51.	До Володимира Гнатюка
З	грудня 1905 р.	20 ст. ст. XI 905 р. Чернігів.
Дорогий пане Володимире!
Врешті дістав-таки од Вас пару слів і сердечно дякую за них. Волів би тільки, щоб причина Вашої мовчанки була якась інша, а не слабість, бо я попросту не можу чути, що Вам знов гірше. Бережіть своє здоров’я, любий пане Володимире, пам'ятайте, що на тім залежить не тільки Вам і Вашій родині, а нам всім, хто любить свій край та шанує своїх кращих людей.
Не одповів я Вам зараз, бо все чекав посилки («Вісник», «Записки»), аж урешті дістав її. Пройшла через цензуру, хоч там її навіть не розгортали, не передивлялись, карток не розтинали. На опасці стоїть тільки антихристова печатка «Д. Ц.», та й годі. Отож тепер можете висилати, що схочете, вільно, я певний, що дістану, як дістав уже кілька посилок од різних людей з Галичини, з Кракова. Спасибі Вам велике за прислане.
Як Ваша ласка, вишліть те, що думали послати, а також ті книжечки, що я лишив у Вас, виїздячи зі Львова.
Чекаю тепер, як не знати чого, закону про волю преси, а його як нема, так нема. Та й взагалі у пас, нічого з обіцяних свобод нема. Маємо тільки конституцію на папері, скасовану фактично цілим поступуванням уряду. Нас попросту обдурюють і без глузду грають з вогнем, що обхопив цілу Росію. Ситуація страшно не ясна, не знаєш, чим все скінчиться, принаймні у ближчому часі. Боротьба йде уперта, завзята, кожен день висуває якісь нові чинники на історичну арену, революція обхоплює військо, в Севастополі зараз іде справжня війна між військом і військом. У нас скрізь панує така думка, що заким дістанемо спокійне і культурне життя, буде загальне повстання, яке змете весь старий політичний лад. Зараз ніяка культурна робота попросту неможлива. Усі, без різниці національності, скуплюють свої сили, щоб звалити спільного ворога.
Не знаю, коли настане той час, щоб я міг змінити свою теперішню працю па більш відповідну і продукційну. Українські часописи ще не виходять, бо їх би зараз конфіскували. В Лубнах (Полтавщина) вийшло І ч[исло] «Хлібороба», часописі для селян (чи бачили? Як не бачили, напишіть, вишлю) без дозволу, але другого числа вже нема, певно, конфісковане. «Громадське слово» ще не виходить. В надії, що незабаром вийде закон про волю друку, маємо кілька оголошень про вихід українських часописів. З третього XII має ніби виходити у Києві «Праця», орган соціал-демократів. В Москві якийсь адвокат Оппоков надрукував оповістку про те, що з 1 січня 906 р. видає газету «Україна» з ілюстрованим тижневим додатком «Зоря» та місячником «Хата». У Петербурзі вийшла публікація про видання з нового року місячника «Вільна Україна». А поки що нічого не маємо. Пробуйте пускати до нас свої видання, це було б тепер добре дуже.
В Чернігові поки що нічого не можна робити. У нас тепер (від місяця) т. зв. «усилейная охрана». Не маємо права навіть зібратися, хоч би й приватно, під страхом кари в’язницею чи штрафом до 3 000 руб. Кожного з нас без суду можуть арештувати і вислати бозна куди у
45
24 години. Можуть скинути 8 посади одним розчерком пера, скалічити нагайками або шаблями.
Ми стоїмо зараз поза законом.
Нерви такі напружені, що по ночах не можу спати.
Листа од д. Мочульського дістав і завтра одпишу, коли тільки скінчиться поштовий страйк.
0[тця] Борачка попрохайте, щоб не гнівався на мене, а на мороз, який в маю зморозив у нас усяку фасолю, також і японську. Я не зібрав і зерна, через те не міг вислати йому. Уклоніться йому від мене. Напишіть часом хоч пару слів.
В[исоко]п[оважаній] пані Вашій моє глибоке поважання.
Цілую Вас і обіймаю.
Ваш М. Коцюбинський.
Діточок цілую.
52.	До Івана Франка
12 грудня 1905 р,
29 ст. ст. XI
1905. Чернігів.
Високоповажаний і дорогий добродію!
Нещодавно дістав я [...] Вашу поему «Мойсей», а тепер од п. Гнатюка дізнався, що то Ви прислали мені ту книжку. З яким смаком, з яким насолодженням перечитав я її — трудно мені висловити. Ще слухаючи її в Вашому читанні, я був захоплений нею, а тепер, в цілості, вона зробила на мене ще більше враження. Сердечно дякую Вам не тільки за пам’ять, але й за сей прекрасний, високопоетичний і глибокий твір. Тепер, коли кордон фактично отворений, «Мойсея» побачить і український світ — і се мене радує несказанно.
Нині ми дістали врешті закон про волю друку. Хоч який він там поганенький та куций (відноситься лише до періодичних видань), а все ж для нас він має велике значення. Українські газети та журнали повискакують незабаром, як гриби по дощі, — і цей факт, на мою думку, матиме вплив і на галицьку пресу, яка ведеться так неможливо, що попросту гидко взяти часопись до рук, особливо щоденну.
А врешті, хто його знає, що ще у нас буде. В повітрі пахне реакцією, а значить, і порохом. Ми всі цілком зневірились у щирість та совісність крутійського уряду, який по маніфесті 17-го одхиляється дедалі направо. У нас всі сподіваються лише смертельного бою, в якому або поляжемо, або переможемо. Короткозорому оптимізмові немає місця. Ніяка спокійна творча робота зараз не можлива. Ми живемо, як на вулкані, або, краще, ми самі той вулкан, жерело якого сліпий уряд хоче засипати трісками і тим спинити вибух.
Що там у вас чувати? Зараз уявляю собі Вас, як, сидячи за столом, плетете сітку — мотузяну на рибу й словесну — на людські душі. Коли б та сітка плелася довше, може б, ми мали не одну ще таку гарну річ, як «Мойсей».
Боюсь прохати Вас написати коли до мене пару слів, бо знаю, що часу на те у Вас мало. А проте, хотілось би почути щось про Вас та про Вашу роботу.
Щиро цілую і обіймаю Вас, дорогий добродію. З високим поважанням
М. Коцюбинський.
53.	До Івана Франка
Кінець 1905 — початок 1906 р.
Високоповажаний добродію!
Радію з нагоди сердечно привітати Вас через д. Василя Скалона, земського діяча і звісного автора цінних праць про народну освіту в Росії. Буду дуже вдячний Вам, коли поможете йому орієнтуватись серед чужих обставин при студіюванню літературного і просвітного руху в Галичині.
Повік щирий Ваш М. Коцюбинський.
