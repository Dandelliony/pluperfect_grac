МОЛОДЕ ЖИТТЯ
ЧАСОПИС УКРАЇНСЬКОГО ПЛАСТУ
VIII. рік. Львів, 15-го червня 1928. ч. 6-7. (54-55.)
“YOUNG LIFE” – The Officiak organ of Ukrainian Scout Movement.
Addr.: “MOLODE ZYTTIA” Lwiw, Blacharska 11. I.
БОРЦЯМ!
Вийшли Вони як сонце сходило! Далеку й тяжку вибрали дорогу – крізь могили та жертви!
А ті могили, ті жертви не давали їм пройти, манили Їх до себе, розказуючи про життя, яке в темну, глибоку ніч у них оживає.
Та не туди була Їх дорога. Їм треба було йти по вогонь святий, по лаври витязя для рідної країни, Їм треба було йти по вінці терневі для Себе.
Пішли, щоб здобути те все! Пішли та принесли з Собою вогонь завзяття, вогонь жертвенний, вогонь святий!
І занялись степи від Сяну по Кубань
Прокинувсь приспаний великан та до “історії віків своє докинув слово!”
Однак під боком ворог був, стерпіти він його не міг!...
І рушили на Землю Борців хмари наємних військ,…диких, ватаг розбишацьких… Вороги!...
Та Борці не уступали, боронили кождої пяди і падали один за другим.
Вони знали, що за Ними “свіжий полк” ще не йде, що нема кому Їх заступити, що нема кому обмити запеклі рани та скровавлені лиця!
Вони знали, що гинути за Україну не було кому!
А вона стікала кровю найкращих Своїх Синів, а Вона в жертві принесла Своїх найменших дітей, а Вона Сама знеможена упала в боротьбі за Волю Народа.
Бо в тому страшному часі змагань знайшлись такі, що не хотіли йти в сліди Борців, не хотіли міняти затишних хат на кроваві окопи, - не йшли у бій.
На Їх голови, на голови всіх тих Ефіяльтів українського народу, спаде кров Борців!
Вони, ті підлі, за кару в чужому ярмі гнуться тепер; вони, ті злочинники, колись на страшному Суді вчують грішні слова: “Ви зрадили! Тому лише що за Волю боротись не схотіли!”
	Не стало Борців! Захитався Великан! А світ дрожав у своїх основах на вид кровавих степів – де кінчився бій за Волю Народа.
Вставало сонце зза гір, як з табору вирушив Курінь Пластунів України на Маківку, на ту гору крови,
щоб могилам Борців поклонитись,
щоб мощам честь віддати,
щоб присягнути ще раз:
“Спокійно спіть, Борці за Волю,
Ми йдемо за Вами в сліди
Ми – Пластуни!
За Вами “свіжий полк вже йде, щоб діло скінчити зачате!”
За Вами вже шумлять прапори в бій готові.
Вам Борцям ми лаври принесем. Лаври з терня та крови.
Прощайте Браття!
Поки слушний прийде час
Збудить Вас!”
І лучаться слова присяги із шумом відвічних смерік, а скелі сотний раз повторюють: “Ми лаври принесли!”…
Курінь мовчки сходив в долину по скалистому збочі кровавої гори!
Гей Пластуни!
Хиба не вірите, що скоро день наш засвітає,
Що сонце вже зза обрію встає,
Що хід його спинить ніщо не зможе в світі,
І квіту нашого ніщо вже не убє?”
Хибаж не вірите?!
Гей Пластуни!
Готові будьте все!!
Скоб!
Роман Монцібович. Ст.пл. розвідчик.
Інсбрук, 3.VI. 1928. У Свято Героїв.
ДО ВАС!
Гей же в поле, гей у ліс, на доли і гори, ви бадьорі молодці! Відсвіжіть і покріпіть своє тіло, свою душу, у вічному! таємному й чудовому зеркалі вашого духа, у зеркалі неба. Гей у поле, коли книжна вченість хоче вас звалити, коли життя своїми клопотами, змаганням, трудами й журбою хоче вас придавати, - гей в простори, у любий вольний Божий світ! Проженіть ви зі своїх душ понурі важкі думи і туман, вдихніть у свою грудь здоровий свіжий подих та гін любови і життя. – Те, що людині, чисто природній, яка живе в найбільш природних умовинах, є дане вже само з себе та само обявляється, того мусить культурний чоловік, що живе часто в занадто штучних умовинах, щойно шукати дорогою пізнання; мусить учитися жити. Бо половичним тільки є життя в якому бракує природи; воно мусить остаточно конче загинути в слобосиллю і нужді або в заскорузлости й закостенінню. Ернест Моріц Арндт.
У кождий час ти правду тільки мов, 
Тепер, в минулім і майбутнім, в кождийзов.
У теперішнім щирий: яким ти є, таким себе все покажи:
Отвертий у минулім: що ти зробив, не замовчи; 
І словний у майбутнім: готов зробить, що ти прирік;
Тоді ти правдомовний у всякий час- по вік.
Ріккерт.
ГОТОВЕ ВСЬО?
(Передвакаційні думки Дрота).
Буває, що пластуна (маю тут все і пластунку на думці) в час шкільних ферій, коли він не в пластовому таборі, ще тяжче відріжняєш від звичайного собі хлібоїда чим у час науки. Бо в час науки то всетаки відбудуться то якісь сходити, то якась прогулька, збірка, парада то що, а підчас вакацій – пустка: блимаючий в пластуні пластовий огник вигасає, остає пізне вставання, байдакування, читання якоїсь там книжки, ліниве вилігування на траві – словом пустка. В чому річ?
В привичці ждати все на чиїсь прикази, вказівки, поучення, це що зветься пассивністю (в противенстві до активности, самостійної плянової підприємчивости). Ця пассивність противорічить Пластови. Пластун, це прецінь людина, яка лишена сама собі не закладає рук, не попадає в бездільність а за кождої обставини вміє пристосувати свій загальний пластовий плян (що його має!). А тут щось зовсім противне: Лиши пластуна без накиненого пляну діяльности на слідуючих кілька днів а відси далі, далі - запечатай йому домівку, заборони належати до Пласту, вишли його кудись на чужину а він – вже не пластун, вже його не пізнаєш. Пассивність одиниці, це негідне думаючого єства (пассивність народу, це вічна роля “щепу”, для його мови вічна назва – діялекту!) Навіть цей, що виконує приказ – обовязанний думати, бути активним, виконувати його так, щоб було добре. А пластун, від цьогож він і пластун-піонер, щоб і собі і иншим вишукував дороги, укладав пляни а не щоб все ждав що инші прикажуть, без них же ні кроком вперед не пробував рушитись.
Пластун на шкільних феріях, це одна з гарячих іскор, це дрібний зарід життя кинений вітром на сухий степ, на сіру почву. Там запалює, тут розростається. А де табор, де тих іскор впала жменя ціла, там вже горять ватра, при якій і ясно і тепло всім у великому лучі кругом, там буяє життя здорове, цвитуче. Щож отже робити, спитаєте, щоб бути іскрою, зародом життя, активним пластуном навіть на вакаціях, навіть на самоті?
Їхати до пластового табору – це перша річ. І то до табору з добрим проводом, добрим пляном, добрим приміщенням – думаю про табор на Соколі біля Підлютого. Що і як робити. Там тобі скажуть. Але перед тим або по тім і поза тим: Ходити тільки в пластовім однострою (застереження: всьо приписове!). Також поведення приписове! – це на пригадку тобі і всім, що ти пластун (що отже через тебе довідуються як саме культурні люди всьо думають і роблять). Іди все в час спати а за те вставай не пізніше як 1/20. Виконуй все рано вправи точно по системі Міллєра. (Коли в хаті невигідно то пізніще підчас купелі над рікою). Можеш їх часом заступити деякими господарськими роботами в полі, в городі (тільки не серед пороху і гною). Коли нема обовязкової потреби в цих роботах помагати, не занимайся цим за довго, бо ждуть тебе ще инші заняття. Ці роботи, повторюю, мають тільки заступити фізичні вправи а не бути змістом того дня. А прочий  час (погідний чи слітний) виповни собі (що дня, що другий, що третій день трошки) ось якими заняттями (всьо залежно від нагоди і обставин): Навчитися їздити конем, колесом, автом. Навчитися варити що тільки можливо на полевій кухні (її собі приладь сам по описам в пл. підручниках). Вишукай способи розпалити ватру в слоту а також зробити огонь без сірника і жару. Виконай під досвідним проводом знатока що дасться практично, власноручно, самостійно це й те (не всьо але добре, старанно і з розумінням річи) з пасічництва, огордництва і т.д і т.д. – переглянь назви іспитів вмілости, може тобі удасться поволи узискати услівя котрогось іспиту. Заглянь до відповідних підручників, щоб ти порозумів ліпше це, що виконуєш. Звертаю твою увагу на широку, важну а дуже цікаву область радіофонії а дуже поручаю вчитися есперанської мови. До цього останнього ледви чи найдеш собі вчителя – алеж на це добрі підручники і на цеж ти пластун щоб самому навчитися. А Шевченко, думаєш, як вчився малярства? А ще можеб ти вміло і старанно зібрав з цілої околиці (мажі сам собі на військовій карті зачеркни) по одній дозрілій ростині з кождого ґатунку і всьо що тільки важне (підложе, скількість, місцева назва, ужиток і т.п.) точно списав. Або колиб таке зробив на приклад з мінералами, скалами, слідами давних людий у землі (стрілки топірці з креміня – тощо). Про звірята боюся тут згадувати, бо богато з вас береться дуже невміло до збирання пр. комах і без ніякого кому пожитку. Вчиться хиба без думки вищити живі твори. Отже до цього нехай береться вже хиба тільки совісний. Добре підготований і розумний збирач. Зате инший нехай вчиться цього самого покищо на шкідниках саду і городу, нехай зн. Навчиться їх пізнавати і відріжняти. Чи маю тобі тут вичисляти ще всьо те цікаве, що описано як вправи і забави у пластових підручниках а що ти саме тоді як маєш вільний час можеш гарно вичитати, передумати і що дасться виконати а хочби для свого гуртка приготовити (можеб ти зробив лук і навчився стріляти. Очевидно не беручи на ціль зараз ока твого товариша забави ані шиби сусіда чи живого звіряти, або можеб ти зладив ляссо і навчився ним кидати, а може зробиш собі мішок до спання на прогульки і до табору, а для гуртка таблиці до вправ зору і т.п.). Коли люди побачать тебе так все занятим, все думаючим, все цікавим, то може зауважать, що ти і других вмівби поучити про дещо таке, чого їм нема кому пояснити. Тоді певно попросять тебе зайти до них, до читальні. В такім випадкові – берися говорити тільки те, що розумієш, приготуйся совісно, говори змістовно ( не фантазуй). Найкраще прочитай їм щось для них відповідне а від себе обширніще поясни, дай почин до думання про це і дискусії. І про способи до цього останнього і про всьо попередне пишуть в книжках, навчися це, що тобі в якусь хвилю потрібно, в книжках скоро найти. Отже і коли книжку чи часопис маєш в руках (фахову чи белєтристичну) читай її думаючи і запамятуючи, щоб прочитане пригадалося тобі в потребі (хочби тільки місце, де ти це вичитав): добрий спосіб, добра вправа, цікавий досвід, гарне пояснення, точний опис, влучний рисунок, розумна гадка, живе порівнання, поучаючий випадок і т.п.
Накінець: Бачиш занять аж по вуха, - але ти хоч схочеш, нічого не зможеш виконати. Знаєш чому? А тому що ти 28.VI. вхопивши шкільне свідоцтво в руки слідуючим поїздом відїдеш домів. А там щойно що вхопиш в руки, скажеш: Ой, шкода що я собі не привіз цеї книжки, що я собі не купив то цього то того, що я про це й те не запитався і т. д. і т. д. І скінчиться твоя вакаційна діяльність на – літнім сні українського пластуна (зимою сплять лилики, борсуки і медведі). Коротко: Хто не думає наперед для цього на світі і в життю самі несподіванки, рідко приємні а переважно неприємні. Отже верни і ще раз читай від початку і сейчас уложи собі плян що робитимеш, що тобі до цього потрібно і відки це добудеш. Ага, ще питаєш нащо тобі саме цих вакацій вчитися то варити, то огонь кресати, то по есперанськи розуміти і кілько то ще я там тих вмілостий навичисляв, бо, мовляв український пластун, яка “ціль, до чого мені цього?” А ось тобі відповідь: На це, щоб ти знав, бо як приходить “ціль”, то вона тим, що на неї чекали з заложеними руками, каждого з окрема або всіх разом палкою в лоб, копне і викине за поріг життя. Кривда не кривда а правда. 

Розкрий широко, гей розкрий широко
Юнацькі, сильні бронзовії груди; 
Вдихни весну, вдихни весну глубоко,
Душа Твоя шуміть весною буде!...
 Розкрий уста, цілуй красу повстання,
Цілуй розмах, цілуй порив, снагу;
Краса в житт о, - життя в святих змаганнях,
Музика щастя кличе в боротьбу!
Краса в буттю – життя буйне, гаряче,
Високий лет без спочину й кінця,
Ніщо є на шляху каміння і будячче,
Ніщо  в окруженню заплакані серця!
Не плакати, не вянути в тремтінню,
Не волочить кайдан, розніжнених жалів,
Горіть і гартуватися в горінню,
Вливатися красою бурних днів!
Забути сум, покинути плачі,
Не знати кислого і сонного спокою,
Щербить, ломать нові й нові мечі,
Навіки жити боротьбою!...
Т. Довгаль
І СНИЛОСЯ ПЛАСТУНЦІ.
Золоте, прекрасне сонце сипле нам щедро своє проміння і сміється- сміється до нас, а може – з нас.
“Ви тут? – ще в місті, ще в тих сірих, холодних мурах, ще  серед тих лавок?.. Чи довго ще будете схиляти свої поблідлі лиця над сими книжками? Чи довго ще будете там крутитися кількома вулицями, з точно обчисленим поділом годин на кожну хвилину прегарної весняної днини? Гей Молодь! Чи вже не затужите за простором широких піль, за подихом ліса, за свободою і красою гір? Чому ви “діти сонця і весни” ховаєтесь від мене?”…
Смійся дороге, ясне сонце! Смійся!.. Ми ще цілий місяць мусимо дивитись на Тебе з вікна. Ще місяць  “ми невольники, бо добровільно взяли на себе пута” сих всіх  обовязків, які ще приковують нас до міста, і котрі ми мусимо виповняти. Ми не спочиваємо бездільно, і саме тепер в нас найбільше занять. Коли Ти рано будиш нас своїми першими лучами – ми зриваємося з думкою “а… до 8-ої треба ще повторити 20 карток”. А пізно в вечір закінчуючи лєкції, обчисляємо рівночасно, кілько то ще днів до ферій – до табору. І думки линуть далеко-далеко – на Сокіл. Голова непомітно хилиться на стіл і спокійно спочиває на книжці. Лямпа слабо блимає і… ніби не блимає, а світить ясно, сипле кроваво-золоті іскри – очевидно ніяка лямпа, тільки ясна велика ватра покладена серед широкої площі. Пластунка не спить, лише стоїть біля ватри і докидає дров, сухої соснини і великі колоди, що тріщать, стріляють, та підносять високо в гору стовп полуміни і диму. Це фантазійне освітлення кладе дивні тіни на ясні, швидко зникаючі примари на цілу таборову площу, на сірі в далині будинки, на темні сильветки смерік і кущів. А поза межою, до якої сягає світло ватри, мріють на сафіровому фоні неба чорні верхи гір, що окружають наш дорогий Сокіл.
Вітер грається з вогнем, то зривається в гору і лопоче прапором, нагинає гилля дерев, шумить, співає, шепче – і тихенько вертає з ліса та ніжно-ніжно доторкає чола пластунки. 
Спить табор. Широко і легко віддихає молода грудь-ясні погідні думки линуть до далеких зір.
Сіріє, “притих туман, проснувся ліс”. Стає дуже студено. Крайчик неба починає рожевіти – червоніти, з ліса вже залітає щебет пташок, на верхах клубляться молочно-сірі мряки. Пливуть – летять і зливаються з хмарами, відслонюючи свіжу, темну зелень лісів. 
Заграла трубка – і через кілька хвилин в таборі гомін, рух, наклики, пісні, сміх. Біжить одна наперід другої на руханку, викидаючи пантофлями геть на кінець площі, та ховзаючись по росі. Яке прекрасне, чисте небо, яку силу, пружність, почувають всі мязи як легко-радісно на душі.
“Збірка!” – “Ставай в ряд”, “розступ”, “глибокий віддих”… А-а-а-а!... який свіжий, здоровий воздух!... “Ще раз”… О-о-о-о!.. що це? Щось дусить-дусить, дряпає в горлі, а тілом трясе лихорадка. Темно? А деж те золоте сонце, деж ліс?...
Студінь проникає до кости, стерплі, заклялі сустави болять за кожним рухом. Голова тяжить мов камінь. В хаті затьміння, скрізь на столику чорніє саджа, зімята книжка скотилася під стіл.
Це був лиш ясний сон…
Мій Боже!! Ще місяць лише – і сон стане дійсністю!!! Та, що греблі рве.
ЗОЛОТИЙ ЖУК
(Докінчення)
  - Я теж декілька днів нічого не розумів, - сказав Лєґран. – В ці дні я богато роспитував в околицях острова Сюлівана про будинок, що мав назву епископської палати. Не почув я нічого доброго і вже хотів почати якісь инші пошукування, як нараз прийшла мені до голови думка, що слово епископ (Bishop) може помішано з призвищем Bessop, що споконвіку володів старою палатою милі з чотири від острова. Я пішов по плянтаціях і почав роспитувати найстарших муринів. Нарешті одна бабуся сказала мені, що знає місце, яке зветься палатою Бесопа і може запровадити мене туди, але там з цілого будинку залишився тільки один щовб. Я обіцяв їй заплатити за працю і після деяких вагань вона згодилася піти зі мною і показати це місце. Ми знайшли його без труднощів. Я відпровадив бабусю і почав досліджувати місцевість. Палата була із кількох щовбів та острих скель; один щовб був величезний і стояв осторонь. Коли я виліз на верх, то так здивувався, що не знав, що мені робити. Я побачив вузьку прискалку зі східнього боку щовба, може дещо нище від того місця, де я стояв. Ця прискалка мала не більш вісімнадцяти цілів вздовж та одну стопу вширш; фрамуга у скелі як раз над цим місцем робила його подібним до стільця з випуклою спинкою, якої вживали наші предки. Я був певний, що це й був той “чортів стілець”, про який говорилось у документі і мав переконання, що відгадав загадку.
“Добре шкло” мусіло означати прозірник, бо наші матроси звуть його навіть просто “шклом”. Я зараз зрозумів, що треба сісти на стілець та дивитися в прозірник по зазначеному в документі напрямку. Я так само був певний тепер, що слова: “сорок один ступінь і тринадцять хвилин” та “північний схід до півночі” написано тому, щоби знати, куди саме дивитися прозірником. Надзвичайно схвильований цими винаходами, я пішов до дому, взяв свій прозірник та вернув назад.
Я проліз на місце, що було подібне до стілця, сів на нього і побачив, що сидіти на ньому можна було лише в одній поставі. Цей факт ствердив мою гадку. Я взяв прозірник. Очевидно, слова “сорок один ступінь і тринадцять хвилин” могли відноситися тільки до високости над обрієм. Напрям північного сходу до півночі я зараз знайшов при помочі свойого кишенькового компасу, справив прозірник по можности в потрібному напрямі, почав помало водити ним нище та вище. Так досить довго водив я прозірником, поки не звернув увагу на роззявину в листях великого дерева, що високо піднеслося над другими деревами. В цій роззявині я побачив якусь маленьку білу крапку. Спершу я не міг роздивитися добре, що це було таке, але напрямивши прозірник ліпше, побачив, що це був череп.
Цей винахід надзвичайно втішив мене і я вважав, що майже цілком викрив таємницю. Тепер я вже знав, що речення “головна галузь” та “сьома гиляка” могло відноситись тільки до черепа на дереві, а слова “спустіть з лівого ока мертвої голови” могли тільки відноситися до місця, де був закопаний скарб. Я зрозумів, що треба спустити кулю з лівого ока черепа, і що проста лінія мусіла проходити крізь кулю (чи крізь  те місце, де вона спустилась і відтак, одрахувавши пятьдесять стіп, я знайду місце, де сховано скарб.
- Все це, - сказав я, - цілком зрозуміло і надзвичайно дотепно. Ну, а щож ви зробили, коли зійшли з палати Бесопа?
- Старанно оглянув я дерево, його форму та місце і пішов до дому. Як тільки я зліз зі стілця, кругла роззявина в дереві зникла і нізвідки її не можна було бачити. У цьому мене надзвичайно вражав той факт (а що це було фактом, то я переконався, бо робив кілька спроб), що цю роззявину було видно виключно з “чортового стільця”. Підчас цієї подорожі до палати Бесопа, мені товаришував Юпітер. Він бачив, що в останній час я попав в таку задуму і не хотів мене залишати самого. Але другого дня я прокинувся дуже рано і мені пощастило вимкнутися від нього і піти шукати дерева. Я знайшов його з великими труднощами. Коли я в вечері вернув до дому, Юпітер хотів побити мене. Решта подій, здається, вам відома також добре, як і мені самому.
- Першого разу, - сказав я, - ви не знайшли правдивого місця через помилку Юпітера, який через свій нетям вважав своє праве око за ліве.
- Цілком так. Ця помилка робила ріжницю на якихось два з половино цалі що до кулі, себто лінії коло її місця; коли-б скарб був закопаний в місці, що зазначене кулею, помилка ця не малаби ніякого значіння. Але куля й галузь тульпанового дерева потрібні були тільки як дві точки, через які треба було провести просту лінію. Певна річ, що помилка така мала в початку, що далі збільшувалась і коли ми пройшли просторінь у пятьдесять стіп, то опинилися цілком у другому місці. І як би я не був так переконаний, що скарб десь тут заховано, ціла наша праця булаби даремна.
- Але до чого-ж ця торжественність, ця комедія, ця гра в жука?... Як все це чудно! Я вважав вас цілком за божевільного. Врешті, чого це ви хотіли спустити з черепа замість кулі конче жука?...
- Признаюся, я був розгніваний вашими натяками на моє божевілля і поклав собі покарати вас містифікацією, таємничими заходами. От для цьогож я й привязав жука та спустив його з дерева. А цю думку зродила в мене ваша увага про надзвичайний тягар жука.
- Розумію… Тепер цікавить мене тільки ще одно: що ви скажете про кістки, що їх ми знайшли в ямі? 
- На це питання я можу відповісти не краще за вас…Пояснити це можна хиба одним, хоч страшно навіть припустити таке безувірство. Певна річ, що Кідові, як що це справді він заховав ці скарби, про що я вповні переконаний, - певна річ, кажу я, що йому допомагали ховати їх його спільники. Коли скарби вже закопано, йому мабуть захотілось позбутися цих спільників, що знали його таємницю. Двох сильних ударів рискаля мабуть було досить, щоб забити цих людей, що робили в ямі, а може бути ще й инших, - хто його знає? За перекладом І. Мисика, виданий в Камянці 1920
ТОТЕМІСТИКА
На сторінках “Молодого Життя” писалось уже про тотеми й їх примінення у Пласті. Признано їм навіть право горожанства в УПУ, але – скільки не побував я серед наших пластунів і скільки не бачив наших таборів – все ж видного знаку, правдивого тотему у належному місці не стрічав. Зовсім инакше у закордонних пластунів, ось хочби у наших закарпатських братів… Нашого галицького пластуна зараз вразить стоячий серед табору, відділу чи перед одиноким шатром – тотемовий знак. А у якій почесті він! Здається, немов до сьогодні живе традиція богів примітивних родів, племен. Тотем – символ предків племени, життєдайна сила суспільства, яка постійно обновлюється. У мрачній історії людства находять свій початок тотеми. У старинних Египтян, Вавилонців, Греків і Римлян – подибуємо їх скрізь. Символ христіянства хрест, що означає христіянську рівність усіх визнавців Христа – це теж певного рода тотем.
Тотем для пластуна – це символ, знак дідичного усвідомлення, знак мудрости і морального ідеалу життя природи. Є у йому щось наче постійна пригадка на минуле, що лучитись повинно з будучим. Люде минаються, але тотем остається, триває. Тому то і для пластунів тотем важний. Це корінь усіх наук, вмілостей, зручности, чистоти…
Нехай отже і для нас не буде чужою тотемістика. У літку, в таборі чи на мандрівці – хай наше шатро чи хижу береже наш тотем, хай пригадує нас усе своє значіння, щобільше: хай буде товчком до усовершування себе, до перевищування других братів. І хай отже “Яґуари” не дадуться перевищити “Тиграм”, а  “Орли” – “Яструбам”.
Видимий знак тотему построюється по такій схемі:
1. Кружок по середині – найчастіше череп звіряти означає “круг вічности”, “від віка по віки віків”, означає єдність у всьому, єдність всесвіта, життя в житті.
2. Прикріплені до кружка роги – це символ сили, знак, що в житті треба здобувати силу духа і тіла.
3. Окружаючі кружок і роги крила – найчастіше кости – означають ключ житті, символізують здібність і конечність творення нового життя.
До цього основного тотемового знаку прикріпляємо образ вибраного нами звіряти чи иншої подоби, прикрашуємо його барвами і прикріпляємо на тотемовий стовп. Тотем стоїть усе в почесному місці, повернений до ватри. При ватрі сідають кругом, але лицем до тотему. 
Зробити тотем – річ доволі легка і приємна. З дощинки виріжте вид тотему, обмалюйте яркими красками і прикріпіть на метрову палицю – тотемовий стовп, який можете теж прикрасити пл. лелією, кличем, слідом звіряти і т.п. У нас найкраще користуватись українськими народніми мотивами. 
Спробуйте зробити! Хто буде мав найкращий тотем в найблищому таборі та стрічі?! Білий Медвідь.
НА ТЕМУ  ЖІНОЧОГО ПЛАСТУ.
……“Ідея у пластунок є, а керма постійного розвою в руках старших пластунок”. Отсі слова сказав др. Тисовський.
Дійсно – ідея є, але керму дальшого розвою немає кому взяти в руки. Дивно! Так багато у нашому Пл. Уладі жіночих Курінів і Гуртків. Це все учениці середніх шкіл, які, покінчивши ті школи, перестають належати до Пласту, навіть цікавитися ним, називаючи його “забавою”! І очевидно, - коли вони за весь час своєї праці в Пласті вважали пл. іспити, пл. закони, пл. вмілости, словом пл. ідею і службу їй “забавою”, то рішучо шкода їм дальше на це “тратити час”. Та нам ст. пластункам треба застановитися над тим, в чому причина, що у такій кількости доволі чисельних жін. пл. частин, виховується так мало дійсних пластунок, таких, в котрих Пласт був би найбільш цінним і важним середником до мети, що стоїть понад всім, котрі з переконанням писалиб про табор “приїду, хиба смерть”, котрим би їх пластова орґанізаційна і виховна робота була поза їх фаховими заняттями змістом їх життя.
Дуже мало нині таких пластунок. В чомуж причина? Безпосередно це вина самих таки пластунок, їх оспалости, інертности тя несеріозного трактування Пласту. Посередно може й вина програми жіночої пл. організації, а певніще ще методи, чи радше підходження до її переводження. І саме ініціятива що до її зміни (якщо така конечна) повинна вийти від тих старших пластунок, які зараз працюють в Пл. Уладі, головно в Уладі Юнацтва. Їх завданням є опрацювати зміну програми і опрацювати відповідну методу до переводження її.
Ми мусимо погодитися з тим, що виключеним є наслідувати нам сліпо програму хлопячих пл. орґанізацій. Нам треба примінити її до наших потреб і завдань, до вимог, які нам поставить і вже нині ставить життя. А хтож опрацює ту зміну програми, як не ми ст. пластунки. І тут саме стаємо в точці. Оглядаємося за тими ст. пл-ками і майже не бачимо їх. Так мало нас, а так велика перед нами праця. 
А зміна наступити мусить, коли ми хочемо, щоби пластова праця жіночих Курінів поплила живою струєю в перід, а не нагадувала “подорожі бабці довкола стола”.
Ця зміна в програмі і способі її переводження повинна наступити в тому напрямі, щоби праця в Пласті стала для кожної пл-ки таким самозрозумілим бажанням, як її особисте фахове образування, чи її стремління до самостійности. Ми мусимо поставити її на рівні з найбільш потрібною громадянською працею, в якій не сміє спиняти нас ані фахове заняття ані ніякий другий громадянський обовязок.
Нераз можна почути з уст ст. пл-ки: “Я виступаю з Пласту. Він так слабо розвивається, не має ніякої діяльности” і т.д. І це говорить ст. пл-ка того міста в котрому “Пласт слабо розвивається”. Цікаво, що то є той Пласт ( в її поняттю). Можеб так поставити його до карного звіту за його лінивство і недбальство? Ми не можемо ніяк зрозуміти, що прецінь Пласт це в першу чергу ти Товаришко, що так сердешно на него нарекаєш, а далі я і всі – всі другі і кожна зокрема. Розвій його, його діяльність, це саме діяльність Твоя, моя і всіх других. Дальші заключення вже вам лишаю.
Повертаючи до програми, вона має бути з гори так обдумана, щоби виховані після неї пластунки вміли і хотіли самі вести відчальність за діяльність чи недіяльність жін. Пласту і були ціле життя пластунками (бо нині більшість їх ними не є). 
А дальше, програма жін. Пласту мусить бути змінена на більш жіночу. Ще давніще читали ми, що пл-ки мусять переконатися про рівновартність жіночих занять, прикладати до них більшу вагу, мати до них пошану і видосконалювати їх. Самостійне ведення господарства, адміністрація маґазинів, кухонь, складів, взірцевий порядок домашний, служба ратункова, плекання хорих і т.д. – ось одні з перших обовязків пл-ок, котрих не можна вважати як побічні вмілости неварті зусиль, а тим більше спеціялізації.
І з тим ще ми мусимо погодитися, що нам також неможливо перебирати живцем програму жін. пл. уладів инших народів. Воно легко, бо вона вже готова. Та чи вона була обдумувана і вирішена в таких моральних і матеріяльних обставинах, в яких нині находиться наші Пл. Улад? Напевно ні. Я дуже сумніваюся, чи. Коли Лєді Бейден-Пауелл основувала в Англії перші жіночі пл. частини, найшлабся була на цілу Британію одна Англійка, якій бодай на думку прийшлоб, що можна їй балакати з чужинкою чи чужинцем (вже не кажу ворогом) якоюсь иншою мовою, не англійсько. Дальші заключення лишаю читачкам.
Хотілаб ще згадати за жіночі пл. табори і їх розуміння серед пл-ок. Та може вже про це другим разом. Покищо підчеркаю лиш тих кілька болючих питань, над якими нам треба глибше застановитися. Кидаю лиш кілька гадок – у Вас певно зродиться більше. Помічайте, пишіть і приїзджайте на табор з готовими проєктами та темами до дискусій підчас гутірок на тему зміни напрямку діяльности жін. пл. частин, зокрема діяльности ст. пластунок. Та, що греблі рве.
НОВІ ВПРАВИ ПОМІЧАННЯ І ПАМЯТИ…
за (англ. Ком.) Франс’зом Морґаном.
1. Гра Кіма через вичеркування.
Кождий Гурток занимає 1 ріг стола і старається затямити розложені на нім предмети (з початку 30-40) протягом 1 мінути. Предмети накривається. Гуртки вертають на свої місця.
Провідник бере листу предметів, заздалегідь приладжену в альфабетичнім порядку. Починаючи від одного Гуртка і йдучи все кругом, провідник вправи жадає щоби назвати йому предмет після вибору. Лишень провідник Гуртка може відповідати і то в сей спосіб, щоб його чули всі Гуртки. Якщо відповідь є влучна, Гурток дістає хрестик, а провідник вправи переходить до слідуючого Гуртка. Кождий Гурток, що назве предмети, вже передтим подані иншим Гуртком, тратить 1 хрестик, а коли назве предмет, що не був на листі, тратить 2 хрестики. Розуміється, що коли лиш самі провідники Гуртків мають право відповідати на питання провідника вправи, то вони в часі питань можуть нараджуватись з членами свойого Гуртка.  Гра стає тоді дуже інтересна, як вже нема богато предметів до називання.
2. Гра Кіма з перешкодами в увазі.
Кождий Гурток старається по черзі перевести одну звичайну гру “Кіма”, під час коли всі инші Гуртки стараються відірвати його увагу всякими можливими способами – (Не можна одначе дотикатися обсервуючих ані уживати в хаті свистака).
Розуміється, між Гуртками є конкурс (котрий найліпші осяги одержить при сій вправі).
3. Кім зі “спокусником”.
Гра відбувається в цей сам спосіб, як подано при першій грі з тим однак, що в кождім Гуртку є “спокусник”, (пластун післаний другим Гуртком), котрого завданням є спричиняти ошибки, нпр піддаючи невластиві предмети, або якраз властиві, а котрі Гурток вважає невластивими тому, що вони подані “спокусником”. Сей останній може також говорити о чімсь зовсім иншім, а Гурток є обовязаний до чемних відповідей зглядом сего “непрошеного”.
4. Кім в образках.
Витяти в якімсь катальоґу ґравюри (образки), що представляють урядження кімнат, склепів т.п. і подати їх до запамятання пластунам як предмети при Кімі. Відтак мають вони подати листу предметів, що їх помітили на образку. 
5. Гра Морґана  і її варіянти.
Гра полягає на огляданню афішів або вистави, а опісля повторенню з памяти змісту (афішів) чи предметів (на виставі). При тій грі можна
а) затямлювати сторінку часопису вечером в домівці пр. “М. Життя”.
б) пригадувати з памяти чергу склепів на якійсь знаній улиці.
6. Гра в “кельнерів”.
Гурток приходить до ресторану (стіл) і кличе кельнера. Кождий пластун замовляє у кельнера меню (їжу) після свойого вибору, що складається з означеного числа страв і напоїв (3 або 4 на початок). Кельнер відходить до кухні (сусідного покою) і складає з памяти на “тацах” (пише на картках паперу) меню кождого гостя. Опісля вертає і кладе “таци” перед відповідними пластунами. Розуміється, що ці протестують, коли їм “подається” те, що вони не замовляли.
7. Краєвид в кімнаті.
Зібрати колекцію карток, що представляє прості краєвиди. Роздати пластунам по листкові білого паперу величини картки і дати до оглядання одну картку. Опісля кождий з пластунів рисує на своїй картці головні черти і складники краєвиду, що його оглянув на картці з їх точним розміщенням. Найліпший рисунок не є той, що найкраще нарисований, але сей, що  є найбільше точний: подає найліпші вказівки (правдоподібний напрям ріки, рід забудовань, рід дерев і т.д.). Переклала з франц. Ірена Стрийська, ст. пл.
Від Адміністрації. Повідомляємо, що на гроші, одержані почтою посвідок осібних не висилаємо, бо такими є почтові реценіси; тільки на гроші кимось передані видається посвідку але тому, хто гроші передає і він обовязаний перед Курінем здати рахунок.
ЕСПЕРАНТО А ПЛАСТУНИ.
Пласт має на ціли бути тим помостом, що має єднати все людство та повести його до світлої спільної будуччини. Одначе не треба розуміти того хибно. Не значить то, що пластун в імя “вселюдськоого братерства” вирікається своїх національних ідеалів, щоби служити чужим, підшитим під плащик вселюдських. Ні – це булоби незгідне з ідеольоґією скавтінґу, котрий на першому місці ставить обовязок вірности вітчині.
Служба “всесвітнім ідеалам людства”, буде можлива тоді, коли між народами запанує правдиве братерство, коли не буде між ними “старшого брата” – пана та  “молодшого брата” – раба. Доки-ж “багатий брат сидить конець стола, а убогий стоїть край порога”, доки “багатий брат” давить “бідного” та ще кричить, що той виступає против “всесвітніх ідеалів”, се не можливо.
То однак можливе є єднання иншого рода, єднання культурне… Ми мусимо стояти на становищі, що культурне надбаннє певного народу, не є виключно його власністю, але власністю всього людства. Та зреалізуванню того перешкаджає незнаннє чужих мов. Кілько школи поносить людство через те, що найвизначнійші наукові твори є писані на мовах, якими володіє малий процент людей. Знаємо, як тяжко приходить наука чужих мов, а з другої сторони, як довго треба нераз чекати, поки який науковий твір появиться перекладом на усіх мовах.
Тим недогодам має запобігти міжнародна мова – есперанто. Її граматика є дуже проста, а засіб слів взятий по більшій части з поміж слів спільних усім світовим мовам і через те цілковите вивченнє есперанта є ділом 1-2 місяців.
Значіннє есперанта полягає на тому, що це є мова поширена в цілому світі. Есперантисти всего світа обєднуються в U. E. S. (Universa Esperanta Societo). Знаннє есперанта ставить перед нами весь світ отвором. Воно позволяє нам не учитися чужих мов, а час заощаджений на тому використати на поширення знання в якій иншій ділянці. При поширенню есперанта вистарчить один переклад кождого наукового твору на есперанто, який заступить переклади на всі мови світа, які звичайно являються в довгі літа по виході ориґіналу, а деколи для бідніщих народів є за коштовні та літами чекають на накладчика, а опісля десятками літ залягають книгарські полички.
Есперанто є одним кроком блище до правдивого єднання всіх народів на культурних основах рівности, бо воно при більшому поширенні може стати урядовою мовою всіх міжнародніх орґанізацій, конференцій, конґресів, де тепер всевладно панують мови “сильних сего світа”.
Тому ми, пластуни – піоніри відродження людства на основах правдивого братерства, повинні звернути увагу на вивченнє та поширеннє есперанта. Скавти есперантисти всіх народів обєднуються в “Skolta Esperanta Ligo” (Скавтова Есперантська Ліга) з осідком в Льондоні, якого орґаном є “Skolta Heroldo”…
На українській мові вийшов підручник Есперанта О. Кузьми коштує 1 25 зл. та українсько-есперанський словарець К. Вербицького (коштує 86 грош). Під сей час робляться заходи, щоби відновити український-есперанський часопис “Ukraina Stelo” що виходив у р. 1913-14., а опісля в р. 1922 але не вдержався із-за браку попертя. Зголошення на його передплатників приймає, як також уділяє всяких інформацій делєґат U. E. S. проф. О. Кузьма, Коломия, ул. Нова ч. 6 Роман Верес, ст. пл. 
ІНДІЯНИ.
(Від нашого кореспондента пластуна в Буенос Айрес, Пол. Америка.)
Маючи змогу бути між кількома індіянськими Племенами Південної Америки, думаю що цікавим буде сказати про них самих та їхнє життя декілька слівець, тим більше, що ідеалізують їх наші пластуни під кождим оглядом та стараються їх наслідувати у витревалості та порадності. 
В півд. американських землях живе 3 роди Індіян. Перші – це цілковито засимільовані, пересяклі культурою до тої степені, що слід їхнього походження затерається. Називають себе “крійжами” (criollo) та на кожньому кроці тим чваняться. І крійжі ці мають своїх вчених, лікарів, правників (юристів), проф. Високих шкіл, то що.
Теперішній президент Аргентини Др. Г. Іріґожен є також крійжем.
Другі це войовничі переважно ворожо до білих настроєні, о сі в нелюдський спосіб визискують їх скотарів та траперів (мисливих). Живуть по всіх майже провінціях Аргентини з виїмком провінції Буенос Айрес. Найбільше одначе є їх в провінціях: Чако, Салта, Рійо Неґро, Патаґонії та Огненній землі. В пров. Чако є їх найбільше і то в ріжних фазах культурного розвитку. – 
Треті це цілком дикі ще племена, що замешкують скалисті Анди, найбільш недоступні місцевости про. Чако, нетри Параґваю та Болівії – Не рідко стрічається між ними і людоїдів. 
Про “перших” не буду нічого розказувати, бо їхнє життя нічим не цікаве. – Натомість скажу дещо більше про цих “других”; жителів пустинь – степів та непроходимих повних дикого звіра  відвічних пралісів.
Працючи в одній із найбогатших німецьких фірм приставу скоту до мясних фабрик (frigorifico), мусів я нераз бувати між ріжними племенами в тих справах, хоч недовго я ще живу на цій землі. 
До “білого” відносяться, як до визискувача – грабіжника їхньої батьківщини та їх добра й радо втопивби в него свого гострого “коціжа” (ножа-кинджала), оскількиб стрінув обезоруженого десь на одинці. Скритовбійство однак не лучається. Індіянин взиває противника на двобій на ножі чи “томаже” (сокира). Лише за явне надужиття над Індіянином платять скритовбійством, чи то стріляючи з лука, ножем чи томажем.
Життя їхнє нужденне і нічим не завидне, хиба тим, що на кождому кроці сотки небезпек для життя від дикого звіря, якого тут так подостатком, від ворогів свойого племени, які пірвавши його в свої руки рідко коли випустять живцем. – Та найбільш страшним ворогом Індіян є жидівські, англійські та півамериканські компанії вирубу лісів, які то попирані урядом роблять прямо лови на Індіян, за поміччу даного їм урядом війська, сотками вбивають, а решту повязаних сирівцями, скатованих в страшний спосіб, під жандармським нагаєм змушені корчувати ліси. До таких тяжких робіт силувані над міру, зле відживлювані скоро гинуть. – Ось поступовання “культурних” супроти диких. (Діється це переважно в пров. Чако.)
До торговців скотом, які у них стало його купують відносяться з повним довірям. І маючи за собою приязнь кількох племен, можна напів безпечно вандрувати поміж їхні житла. На знак дружби вожд дає маленьку різьблену кісточку, а заглублення різьби є немов письмом для инших Індіян. Не радо дають себе фотографувати, бо бояться тим стягнути гнів. Духа та більше здається “навали білих”. – Мені із тяжким трудом вдалося поробити кілька знимок, не всі однак в поспіху вийшли якслід, а деякі зовсім зле. – Богато індіянських племен є христіянами, але їхні поганські вірування в духів та талізмани залишилися, не устала також їхня войовничість. Племена між собою спорять – воюють. Уряд дивиться на це через пальці, а щобільше навіть помагає і підбурює одно проти другого, щоб їхніми мечами їх самих вигубити.
Ріжні племена мають ріжну мову “ґварані”. Мови ці, однак є до себе подібні і вони себе взаїмно розуміють.
Мущини – Індіяни майже всі володіють еспанською  “ломанкою”. – До науки мов є дуже здібні. Раз почувши якесь слово, тяжко щоб його забули. – 
Мешкають в “раньчах” зі скір, галуззя, болота та в скальних печерах. Рідше в плетінках обліплених болотом.
За оружжа мають – довгий “коціжо”, “томажі”, лук і без, числа ріжних стріл, не рідко затроєних такою страшною отруєю, що людина ранена нею в страшних конвульсіях гине до 5-ти хвилин. (Тутешня влада половила була багато Індіян і катуванням хотіла змусити відкрити тайну; звідкілля добувають сю отрую. Та мимощо богато погинуло під страшними кнутами, а инші попеклись на вогні – тайни не зрадили. Одні твердять, що отрую цю беруть з гадюк убиваючи їх, инші знова цьому перечуть, що це із якоїсь ростини, якої одначе досі не відкрито). Деякі племена мають вже кріси. Звичайно дуже старих типів. Мають їх звичайно вожди. 
Ріжні племена ріжно ходять вбрані. Одні лише із скіряними заслонами на бедрах. Другі, мущини із скіряними перевязками, а жінки від паса в діл в перкалях. Нині знова самі вирабляють із вовни тканини, примітивні в досить простий спосіб. Дівчата – як і всі дівчата взагалі дуже люблять строїтися. На лицях татуують собі ріжні цвіти, орнаменти і т.п. і це татуування робить із симпатичного та гарного личка Індіяночки бридке, повне дикости та відрази. Це однак не принято у всіх племен, у більш культурних татуовання занехується.
На головах як окриття носять скіряні колпаки, другі скіряні опаски в котрі є попатикувані пера орлів та великих шулік (із спеціяльно гарним пірям). На ці пера мусить кождий собі вбити цю птицю, а вбити її нелегко.
Цікаві є їхні танці “уродин” та хороводи “смерти”. В танку “уродин” виступають нагі дівчата. В хороводі смерти всі мущини в повному уоруженню
Вживання тютюну та алькоголю приняте лиш у декотрих. Племена у котрих це принято, в індіянському світі є понижувані та поґорджувані. – Оскільки в племени, де не вживають тютюну чи алькоголю трапиться, що якийсь молодий Індіянин курить чи пє алькоголь, то над ним сейчас роблять суд за проступлення звичаїв батьків і слідуюють звичайно присуди смертні. Є племена де вживають тютюну, а  не вживають алькоголю і навпаки.
Їздців, ловців, траперів, стрільців кращих над Індіян в пол. Америці нема. Вечерами як середника до освітлювання вживають хрущів-світильників, яких тут подостатком. – Вміють при помочі лою і ростини “ляваре” робити практичні неперемакальні полотна, що перевисшають ті, які робили у нас пластуни VII. пл. к. та майже дорівнують “цельтам”. (Продовження буде) Лісовий Бурлака Пол. Амер.
Гей Пластуни (ки)? Чи Ви зголосились вже до пл. табору?
Чи Ви вирівнали вже всі свої довги за “М. Ж.”
Конець червня останній час!
Розвязка загадок з Ч. 4-5. за 1928. р.
Маґічна звізда: 1, 2, 3; 8, 1; 4, 9, 8; 2, 3, 4, 7, 6, 2; 9, 8, 7; 5, 3, 9; 6, 2, 5; 10, 8, 6, (Товсті цифри означають місця заложені ґузикми).
Кріптоґрам: Ключ: 1. Велес, 2. юпка, 3. Тихон, 4. рожен, 5. мяч, 6. бігун, 7. їдунка, 8. царина. Сам кріптоґрам: Де в серцях для вітчини нема любови, каліки вбогі там, не люде, нікчемні у своїх ділах і слова їх порожня буде.
Влучні розвязки надіслали: а) обох загадок: Василь Костів зі Стрия і Кость Кунанець з Косова; б) тільки кріптоґраму: Тернопільська Пластунка (назвища не подано.) Володимир Макар зі Станисл. Я. Рак, ст. пл. і Я Падох зі Стрия.
При льосованню нагороду одержав: Кость Кунанець, яку перешлеться почтою.
Замітка: В. ч. 3. (51.) з 1928. М.Ж. на стр. 11. під “Загадки “подано мильно: Тарасом Грушкевичем має бути Николою Грушкевичем зі Стан.
МІЖНАРОДНИЙ ПЛАСТОВИЙ ГИМН
На ЮВИЛЕЙНЕ Джемборі міжнар. пл. Союза в 1929 році уложив д. Артур Пойзер, музичний референт при Гол. Квартирі Союза в Лондоні маршову пісню (слова і музику), яку обовязані вивчитись співати у вірному перекладі всі члени Союза. Ця пісня буде відспівана підчас Джемборі. Хоч ми ще не є членами Союза, подаємо тут переклад цеї пісні тому, щоби наші члени познайомитись зі змістом цього міжнародного пл. гимну. Переклад цей друкуємо покищо на правах рукопису так, як композитор застеріг собі виключне право апробовання перекладів на всі мови і помножування в печаті вот цеї пісні. ВПК постарається в свій час о таку апробату, а до цього часу може ще хто инший предложить кращий переклад. Пісня ця (текст і ноти) появилися як додаток до “The Jamboree” за січень 1928.
Скавти всього світа.
Міжнародня Пластова маршова пісня
Укладу Артура Цойзера (Poyser).
(У вільнім перекладі Дра О. Тисовського).
1. Гей, лунай нам, бодра пісне,
В один згук рівнай наш крок, 
Хай туга сердець не тисне, 
Сум хай не гасить думок!
2. В кождім краю негода,
В цьому спека, в тому сніг,
Нам в гурті погода,
Гомонить наш сміх.

3. Бо чи в дебрі чи у полі
Ми один одному брат,
Наш привіт, це символ волі
Доброму в нас кождий рад.

4. Нам законом – дух свообди
Та за правду впертий бій,
Пласт зрівнав народи,
Розхмарить обрій!

5. Тож лунай нам, бодра пісне,
В один згук рівнай наш крок, 
Хай туга сердець не тисне,
Сум хай не гасить думок!

(Після сього повторяється при співі строфу 2.)

6. Бо в нас всі други, ми не глядимо на те,
Хто там новик, юнак чи член УСП.
Нашим током для гри є весь широкий світ,
Гра се труд боротьби, а ціль – радість з побід.
Ось на очах нам
Вже чаїться ненаситний змий!
На змаг з ним сміло
Ходім, хлопці, мерщій!

7. Тварюко гей до нас, на плече бери хвіст,
Ходи там у гірську, лісную безвість,
З нами сядь при ватрі, на тобі пецаку
Усміхнись, засвищи, як що не до смаку, 
Поцукруй, поперчи,
Помішай, схаласуй до дна 
І тим, що з пластунами
Разпря важка!
ВЕСНА МАНИТЬ..
Весна прийшла, весна манить
Нас хоч на мить
Ген – ген туди,
Де рай весни,
Де дійсний рай,
Де лиш гуляй!
Туди на мить –
Весна манить…

Прийшла пора розкішних днів –
Час пластунів.
У них думки,
Летять в поля,
Де есе гуля,
Де спів дзвенить –
Весна манить…
НА ЧАТАХ…
Стою на чатах пластових.
Гурток спочив…
І я самітна
Посеред шумів лісових…

Віддалась мріям чарівним:
Мої думки
Мене обняла
Та геть пішли шляхом нічним…

І мрію я, немов у сні
Про наш табор
В горах Карпатах,
Про працю в нім, життя, пісні…

Й вертає згадка любих днів,
Немов ріка
Пливуча в серце,
Немов весна з гірських країв..

Усе далеке так тепер
Моїй душі,
А миле в серцю,
Аж дух в мені ущух, завмер.

Бо шум лісний і цей утих,
А я сама
Одна у мріях
Стою на чатах пластових…
У ТАБОР!
Незабаром уже загуде по всім усюдам пращальний звук шкільного дзвінка.
У сюж саму хвилину стрепенуться сірі будинки від гамору і крику, добутого із молодих, дужих грудей, затрясуться від скорих ударів ніг і заніміють від подиву. А тимчасом у юнаків сміятись будуть очі і загоріють новими вогнями, які погасли останніми часами серед одноманітности мурів у примусовій неволі.
Самі очі понесуть їх у нову школу дивних таємниць природи, у світ примар і чарів, духів і уяви. Поллється бадьора пісня серед сумуючих піль невільної країни; повно її буде по цвітистим лукам і дібровам, повно серед зелені гаїв.
Від пісні сеї стрепенуться гори. Серед грізних вершків життєдайне сонце спалить на мідяну краску тіло юнаків, зимна вода сталитиме мязи, вітер принесе прохолоду у горячу днину.
А в очах загоріються нові вогні від огнів таборової ватри і не згаснуть уже ніколи. Горітимуть усе тугою, яка щемітиме у нутрі досі, аж опять засядуть при ватрі други поруч себе до спільної ради під звіздяним, погідним небом.
А у ночі лісовик прийде або мавка і старатись будуть повести юнака крутими плаями, обманчивими шляхами на безпуття.
По середині табору догорятиме ватра, але у лісі горітимуть блудні вогні. Присниться сон надиханої чарами ночі, який снитись буде довго опісля у днях сірого будня і важкої праці для визволення поневолених братів.
Памятаючи про сон, юнак ніколи не дасть звестися блудним огням на безпуття, а піде прямим шляхом до ціли, осяяної сяйвом таборних огнів ватри, коло котрої лишить частинку себе. Бо при ватрі краще снити золотистий сон про волю і могучість! Бо при ватрі крім тепла вогню – почуємо тепло дружніх сердець і душ!
Коби ні одної пластової душі не бракувало посеред веселої сімї коло таборних огнів! 30/V. 1928 Володимир Янів.
М. Підгірянка.
ВЕЧІР В ВЕРХОВИНІ.
Вечір в Верховині зорями сіяний,
в місяцю купаний – рай!
Вийшов на сторожу пластун розмріяний
у зеленесенький гай.
Стоять берізоньки, як зачаровані,
як ті князівні у снах.
Ясними перлами, як з срібла ковані 
сяють їм роси в ногах
Линуть тихесенько шуми Бескидові
десь аж над Тису у луг,
Шепчуть тихесенько думи прадідові
і все заслухане вкруг.
РОЗВИВАЙСЯ ДУБЕ!
Розвивайся, ти високий дубе, скоро літо буде.
Вибирайся, молодий пластуне, скоро приказ буде.
Рости, рости берізонько струнко на рідньому полю,
Вибирайся, молода пластунко, на простір, на волю.
Простеляйтесь, ви трави шовкові, у маю-розмаю,
Розходіться горами, ланами, щоб вони звеніли, 
Щоб за вами за пластунами співанки бреніли.
Та прямуйте до краси, до світла, до чести, до волі,
Щоби своя правдонька розквітла на свойому полі!
З ПЛАСТОВОГО СВІТУ.
Лісове свято у нім. пластунів.
Маючи нагоду бути присутним на лісовому святі (Waldfest) нім. пл. Уладу (D. P. B. Landes-Verband Gross-Berlin), уважаю своїм обовязком подати коротенький його перебіг та стислий опис деяких цікавійших забав, щоб їх евент. наслідували наші пластуни. Таке свято улаштовує згаданий улад що року в місяці маю на свіжому воздусі за містом у лісі (Grunewald), мовляв, для гостей. Я мав нагоду бачити його вже два рази (1927 та 28 р.). Урядження і програми обох цих свят дуже схожі на себе. Площа, де відбувається свято, приготована вже заздалегідь. Шатра побудовані в колесо – це властивий табор. Тут зібрані пластуни в рядах із власною орхестрою з ґітар і мандолін. Перед рядами стоять струнко позастромлювані з землю прапори поодиноких частин. Їх сторожать два пластуни з ратищами в руках. Гості стоять за співанням гимну. Його отвирає герольд в бутафорному строю відчитанням віршованого маніфесту, як апотеози Пласту та заклику до весолости і бадьорости. По отворенню всі пластуни вилітають з табору на приготовані забавові площі, обведені линвами, за якими нагромаджуються глядачі. По ріжних місцях відбуваються забави, в яких часом цікаві та веселі гості беруть теж участь. Туть охочі пластуни спинаються по високій жердці, на який висить колесо (а радше вінок) із ріжними присмаками. Його одначе при помочі линви і бльоку підтягається з землі в міру того, як охочий підлізає чим раз в гору. Вкінці на вершку жердки осягає він ціль, або знеможений зсувається на долину. Там знова кидають ратищами у спеціяльно роблений обруч о промірі 30 cm на віддаль около 30 кроків, в висоті 2 метрів За умілість можна виграти дещо до їждження. Деинде скачуть у мішках до ціли (Sackhopfen). Ряд пластунів (гостей) залізають у мішки так, що ноги поодиноко не можуть рухатися, а треба обома нараз скакати до ціли. (Віддаль около 50 м.) Дальше відбуваються змагання (Reitkampf). Два слабші пластуни сідають з окрема на двох сильніших, які служать немов коні і провадять боротьбу, аж один з них побіджений упаде до долу. (Забава нагадує лицарські турніри). Тут можна бачити ще багацько инших забав, пр. провізоричний театр. Сцена складається з цельтів, поприбиваних до жердок – розуміється без декорації. За куртину служать також цельти. Вони порушаються по горизонтальному напрямі при помочи пластунів, схованих з заду (видно тільки кінці пальців). Штука наскрізь весела, складена ad hoc повна сміхованок. Але найцікавійша забава, це перегонки римських возів (römisches Wagenrennen): Досить велику арену обводиться линвою, за якою стоять глядачі. На арену виступають три чотири “вози з кіньми”, які представляються поодиноко ось так: три пластуни служать за коней, пібравшись за руки. Функцію воза становлять два пластуни, що стоять ззаду в зігнутій поставі, тримаючись за “коней”. На їхніх плечах стоїть третий (легкий) пластун-візник (одною ногою на плечах одного, а другою на плечах другого). Він держить віжки від двох бічних “коней” і поганяє. Хто скорійше доїде до ціли, цей дістає “лавровий вінець” в нагороду.
На загал свято має дуже гумористичний характер. Його побільшують ще “актори”, які в ріжних дивацьких строях (жид, дівчина, поліцай, бандити, середньовічний лицар, боксер то що) случайно ходять помежи публикою, (яка не має крісел а вештаться сюди то туди.) Свято схоже на фестин, то акова на спортове змагання. Головне- це сміх жарти і добрий настрій.
Берлін, 1. V. 29 8.
Василь (...)
ст. пл. Л.Ч.
Чи не булоби користно впровадити в нас дещо а вище описаних вправ і забав. Хай наші пластунки візьмуть те під увагу.
(Зам. РЕД)
(…) “Jamboree”.
Jamboree, Symposium of World-Wide Scouting офіціяльний (...) міжнароднього пластового руху видаваний квартально в місяці січні, квітні, липні і жовтні міжнароднім бюром (виконним (...) міжнародньої скавтової орґанізації.) Річна ціна 2s. 6d. Адреса Редакції: Boy Scouts International Bureau 25 Buckingham Palace Road, Londres S. W. I. Часопис печатається по анґлійськи і французьки. Останнє число 20-те за квітень 1928 р. містить ось що: Заклик до приготовань до майбутнього міжнароднього здвигу пластунів (джемборі) в серпні 1929 р. в 21 річчя засновання уладу Б. Повеллом. В програму цього здвигу увійдуть м. и. національні танки, співи, пантоміни, театр, вистави, спільний спів міжнароднього пластового ґимну і т. п.
Дальше стаття присвячена Бейден Повеллови, якому минуло саме 70 років і який 20 років тому видав вперве свій пластовий підручник. Далі вістка про витання короля Афґаністану льондонськими пластунами (в числі коло 2000). З цього довідуємося що в індіях є 109.000 скавтів. На зборах головної управи міжнароднього союза під проводом Б. Повелла в січні ц р. прислали свої привіти анґл. Король Юрій, далі князь Галії Едвард, кн. Конно Артур. Підчас бенкету з цеї нагоди вручив польський посол Скірмунт Б. Повеллови польський ордер “Відродження Польщі”. Протягом 1927 р. число скавтів бритийської держави зросло о 61076 членів а загальне їх число виносить зараз 582223. В серпні 1927 р. відбулися ІІ. міжнар. наради морських скавтів в Копенгазі. Від 20-30 липня 1928 відбудеться біля Риґи здвиг латвійських скавтів в 10 річчя латвійської републики і латвійського уладу. Числять на прибуття 4000 членів.
Між 6-15 липням 1928 відбудеться норвежське джемборі, яке відбувається що 4 роки від 1914р. (тоді було на здвизі 200 членів – сьогодні числять на 5000). Трудности комунікаційні краю є так великі, що деякі пластуни мусять 8 днів їхати на місце здвигу на кінці Ромс-дальс-фйорду. 11 грудня 1927 р. відбулося джемборі індийських скавтів з Бомбаю при участи поверх 11000 членів. Річно зростає число о яких 28000 членів. В статті п.н. Міжнародний Пласт застановляється автор над можливістю погодити в Пласті ідею національного виховання з почуттям міжнароднього братерства пластунів.
Братерство між 2 міліонами скавтів цілого світа є по думці автора тільки самозрозумілим поширенням почуття братерства між пластунами кождого народу з окрема. Як колись так і сьогодні – каже автор – першим услівям здорового виховання є звязати дитину тісно (enraciner) з її природним середовищем, зи. а її ріднею, її батьківщиною. Одначе переконання, що є обовязки, які мусять бути виконувані супроти родини і переконання, що є обовязки, які слід сповняти супроти свого краю, не може спинитися на межах краю тільки навпаки обнимати щораз дальші круги, а вкінці й ціле людство так як спільнота певних прав і обовязків і взаїмна залежність між ріжними народами є так само фактом як між членами одного і цьогож самого народу, уладу, родини,
Перейшовши історію цеї ідеї, її поширення й успіхів завдяки міжнародньому скавтовому союзови (в 1920 перше Джемборі в Анґлії зібрало представників 24 народів, в 1924 в Копенгазі 30 народів, ще більше надіються в 1929. Далі міжнародні Конгреси пластових звязкових в Льондоні 1920, Парижі 1922, Копенгазі 1924, Кандерстеґ в Швайцаріїї 1926. До союза належить сьогодні 41 уладів ріжних країв а близько 50 національних уладів від кількох соток ісляндських пластунів до 100 тисячів скавтів Вел. Британії і 800 тисячів скавтів Сполунених Держав Америки, разом 1,700 000) автор намагається зібрати спроби, що ведуть до утревалення і поширення ідеї міжнароднього братерства скавтів. Найкращим середником до того вважає взаїмні відвідини пластунів ріжних націй меншими й більшими гуртами, пізнавання пластунами життя ріжних народів на місці особисте приятелювання між пластунами ріжних народів і переписку. 
То всьо одначе по змозі без великої офіціяльної формалістики, яка заслонює дійсне життя. Автор опрокидує на кінці хибне переконання ріжних кругів, немовби то Пласт був військовою орґанізацією, бо це рішучо противне основній і первісній думці засновника пластового уладу Б. Повелла. Не має нічого до річи факт, що Б.П. є людиною військовою і що пластовий рух попирають в великій мірі теж визначні люде військові. Цих людей слід в цім випадку вважати тільки людьми великого життєвого досвіду і доброго розуміння душі дитини і молодця і потреби  плянового виховання молоді.
Щоб виграти битву мира, каже на кінці автор, треба людей сильних волею і характером. В дальших статтях описано Кандерстеґ, місцевість в Швайцарії, де одну палатку-замок перемінено на сталу народню пластову оселю і де цього року відбулися пластові міжнародні лещетарські змагання (побідили Мадяри). Описано далі спосіб, в який ведеться пластову діяльність між молоддю, яка хора на чахотку перебуває в однім з швайцарських шпиталів.
Далі подано умови під якими можна перекладати, видавати і поширювати міжнародній пластовий гимн (вчитиметься його в свойому часі дорогою радіофонічною; переклад його поміщений в сьому числі М. Ж. стр. 8.) Подані вичерпуючі приписи до печення таборного хліба і пляцків Цікаві даді слова маршала Геґа (Haig), що можуть послужити як пояснення, що таке “лояльність” (тут в пластовому значінню!). Вони звучать: “Діти мої, в якунебудь гру грайте, держіться вірно її приписів. Колаж чуєте, що хтось говорить зле про Анґлію, бороніть її”. До цих слів обширніше пояснення і примінення у відношенню пластунів до свого уладу. Далі вістка про видання міжнародніх пластових листівок угорським пластовим союзом. 
Поздоровлення всім пластунам инших націй від дітей Галії (проголошене 18. Мая через радіо) від національної Ради Союза Чехословацьких скавтів з 26. ІІ. 1928 і від національного джемборі скавт в Сіяму.
Запросини на здвиг французьких пластунів в днях 12-19 серпня ц. р. Дрот.
Помер начальний скавт Бельґії, організатор бельґ. скавтіяґу І. Корбісіє, відзначений богатьома міжнар. відзнаками.
В Парижі висвітлюється скавт. Фільм. “Шляхотні серця”.
З НАШОГО ЖИТТЯ.
Вічний Огонь…
	У тиху травневу ніч, у день св. Юрія коли догорювали багаття Великих Пластових Рад і договорювалися послідні слова єднання й надій, в гірськім Косові святкувало наше брацтво инше свято, ладнали вози на суд, діти на суд! А за ними йшов лукавий сміх рідного брата й опікуна, що в гірку годину вирікся дітей, щоби їх і їх діточі – золоті надії задоптано і знівечено. Се сктм. М. Горбовий звязковий 25. П. К. вів Гурток з десяти пластунів (-ок), яких в тяжку годину виреклася безправно місцева “Філія Тов. Охорони Дітей”, на суд до Коломиї, та в серці їх горів Вічний Огонь наших незнищимих надій і стремлінь. Котрий то вже раз судять їх за “тайне товариство?” І знова нескінчений суд, - знова стають бити телєґрафи до всіх воєвідств, чи можна терпіти Пласт, до тих воєвідств, що семикратним відкиненням пластових статутів думають погасити наш Вічний Огонь. Даремний труд! У темну горобину ніч Огонь ще більше ясніє! Попіл ще жару ніколи не засипав.
Подяка:
М. Горбовий з Косова надіслав нам ось яку подяку, що її ми з приємністю містимо: В час нашого процесу, яколи деякі зі своїх, до яких ми малиб право звертатися о поміч, виреклися нас, прийшли нам з поміччу. ВП. П. мец. Др. І. Новодворський і Др. К. Трильовський і обняли безкорисно й щиро оборону на процесі 10-х в Коломиї з 7. 5. 1928 р. За ту їх щиру й наразі успішну поміч складаю сердечну подяку за себе і з всіх дітей пластунів(ок) м.Косова
З Закарпаття.
(За “Пластуном” 928 1, подав Сірий Лев).
	Не знаємо блище про мотиви уступлення сктм. Л. Бачинського з діловодства референта “руських” відділів на Закарпатті. Та мимохіть насувається нам гадка, чи не сталося се під напором якихось позапластових чинників, які від якогось часу розвели в шовіністичнім віддомі чеської преси кампанію проти сктм. Л. Б. за “українізацію” Пл Уладу на Закарпатті, про що ми вже доносили. Доля тої далекої вітки Пласту і нам не байдужна; і ми з жалем дивимося на сі зміни, керовані позапластовою, а може й ворожою нашому народові рукою. Новому референтові проф. Ю. Реваєві, що переймає Пласт на Закарпатті “в розцвіті”, бажаємо, щоби виявив умілість повести його під кождим оглядом так гарно, як се робив його попередник, шукаючи ключа до успіху в вічно живім жереді сили в народній душі і в братнім єднанні.26.II. 1928 відбувся Скавт. Зїзд Союза Пластунів Ч. С. Р. на якім між нашим надано віцегуб. А. Розсипалеві (чехові) гідність “Краєвого начальника” (Скавту) на П. Русь.
В Ужгороді будується великий “дім здоровля”, в якому місцеві пластуни одержать кімнати на домівки. 
Дир. А. Алиськевич відзначений нашою “свастикою”. Добродія Пласту святкував 9. III. 1928 р. 35-ліття своєї профес. діяльности. Пластуни (ки) Ужгорода витали його в честь його посадили в його городі грушу і зробили на його подвірю (...)
Найкраще на Закарпатті розвивається 1. Пл. курінь в ґімназії в Ужгороді. Має членів 101 на 9 гг. Є в нім гуртки фотоґрафістів, спортовий, туристичний, драматичний, столярський і переплетничий. Іспитованих 57-ох, а присягало 34. (...) пятиліття основання Куріна. курінь оголосив міжгурткові змагання, але бажає стати й до міжкультурних. Цікаво булоби порівняти вислід праці сего гарного Куріня з працею галицьких Курінів, які стали до змагань після пляну оголошеного Верх. Пл. Кождою у “Пластових приписах”, вид. Львів 1927. Допис про се помістилиби ми дуже радо.
Навіть у далекім Пряшеві на словацькій вже території повстав український (руський) пластовий Курінь, залож. Др. Кизаком, проф. сем. Членів зголосилося 70. Назву сеи Курінь носить “8-ий пряшівський відділ”. Український характер вже видно у тім, що синя хустка сего Куріня має жовгу смужку на краю.
Свято в честь Шевченка на Левандівці.
Дня 31. ІІІ. 1928 р. уладив левандівський відділ 51. Куріня ім. кн. Святослава Хороброго прилюдне свято в честь Шевченка. У доволі великій салі читальні зібралися громадяне Левандівки, щоби у перве поглянути на вислід пластової праці своїх дітей. Не богато їх, бо не довго ще істнує “Пласт” на Левандівці, а громадяне відносилися до нього до тепер досить байдужно. Та в останнім часі, в наслідок корисної праці пластунів, заінтересовання серед громадянства значно зросло, а то й симпатиків серед нього досить багато.
Свято розпочато  пластовим гимном і “Заповітом”. Опісля пл. Лев привитав присутніх гостей і прочитав два реферати: “Шевченко” і “Наша програма”, в котрім коротко зясував громадянам програму пластової орґанізації. По розданню відзначень і заприсяженню кільканайцяти прихильників, відчитав пл. Огнистий Пястук свої талановито написані і повні патріотичного запалу вірші “Іскри”. Хор відділу відспівав під вмілим проводом пл. Характерника “Через балку” і  “Ой вербо, вербо”. А мандолінова орхестра гарно вивязалася зі свойого завдання. Слідувало сього ґітарове пл. Мстислава, після чого пластунка Кукіль віддеклямувала “Перебендю”.
Сольо пл. Характерника “Видиш брате мій” і дві деклямації (“Мені однаково” пл. Чінкачу і  “Чернець” пл. Пугач) доповнили се симпатичне свято. По відспіванню Національного Гимну гості розійшлися домів, приємно вражені щирим, святочним настроєм вечора. Елче.
Скріпляймо нашу традицію!
	Як зачуваємо, “Іст. Альбом У. П. У.” вже ладиться. Вироблено проєкт і посортовано до тисячку знимок. Знимки буде наліплюватися на поєдинчі картони після років та ділянок діяльности. Заголовний листок і поодинокі картони будуть ще й прикрашені графіками, а кожда знимка буде відповідно обяснена. Проєкт і ґрафіки виконує ст. пл. Скоб Ю. Целенський, який, працюючи послідним часом в Нац. Музею у Львові добув потрібного для сеї праці досвіду. На жаль ще досі богато світливців не зрозуміли ідеї Іст. Альб. І ні один із них не надіслав ще своїх знимок. Просять нас візвати знова до складання знимок до Секретаріяту ВПК або прост до Є. Ю. П, Львів Супінського 21. І в це літо вийдуть наші світливці знова в світ. Хай цікаві моменти з пластового життя и укр. Природи й культури стануть предметом нашого світлення, хай Іст. Альб. Стане повною збіркою усіх пластових знимок! Цікавіщі знимки буде містити М. Життя, можливо навіть як окремий ілюстр. додаток по вакаціях. Надсилайте  отже по дві знимки з кождого освітлення. Сірий Лев.
На поміч пластовій молоді!
	Ремісн. Тов. “Зоря” у Львові в зрозумінні ваги пластового виховання рем. молоді, що гуртується біля сего Товариства (50 П. К.) жертвувало 4 запомоги по двайцять золотих на виїзд бідних хлопців 30. ІІ. К. до табору. Хай се стане приміром для всіх инших наших Товариств у Львові, а особливо на провінції, які в більшости не інтересуються поривами своєї молоді й полишають молодь на її власні сили; пластовий провід на місцях повинен ужити всіх заходів, щоби наші кредитові чи доброд. Товариства прийшли нашій молоді й економ. Референтові ВПК. з негайною поміччу в таборуванні. Вся наша молодь мусить перейти таборовий вишкіл, коли хочемо мати дійсно карне й свідоме своїх цілей покоління. Сірий Лев.
З діяльности пл. Курінів в Калуші.
(Допис.)
	Правдиво здорове і добре кинене зерно не марніє – кажуть. Не змарніла теж і пл. ідея в Калуші, де через пару літ не було на вид ніякої діяльности.
	З біжучим пл. роком оба пл. Куріні (35. і 39. К.К.) відновили свою діяльність “на добре”, хоч в більшости діяльність оця в... домівці. в третій день свят, т. є. 17. квітня ц. р. мали ми нагоду бачити один “доказ” праці калуських Курінів а саме шевченківське свято, одиноке цього року свято в честь Великого Кобзаря в Калуші. На похвалу отже калуським пластунам треба оце піднести! Свято скромне-скромненьке, “чим хата богата...”. Гарно виведені вправи хлопячого Куріня – особливо замітні. У дівочих ритмічних вправах разила недостача естетичного укладу. Свято закінчено двоактівкою Черкасенка Слідами Тараса, яка вийшла найкраще.
	З черги відбув тут. Кіш 6. травня ц. р. Свято патрона УПУ св. Юрія, получене зі “святом весни”, змістом якого була однодневна прогулька в околичні ліси. Свято обильне у програму, що поруч “традиційних” пописових точок містила комічний образок-сатиру о діяльности тут. Куріня – викликало гарне вражіння і підбадьорило духа до дальшої праці.
	Побажатиб калуським пл. частинам витревалости!
Б. Медвідь.
Свято Весни Львівського Коша.
	День св. Юрія – патрона Пласту.
 	Погідний, весняний, наче вимріяний день.
	Обірвані склони “Лисої гори”.
	Поволи, на означений час, сходяться мужеські Куріні львівського Коша і занимають свої місця. Ледви трохи розтаборилися, провадять їх курінні на звіт, на якім дається прикази відносно порядку дня і пр. На деревах розпинають Куріні знамена красок курінів які мають на вітрі і гарно виглядають, передовсім здалека. Наоколо табору поважно ходять стійки.
	Поволи надходять і жіночі Куріні; тимчасом мужеські під проводом звязкових і других старших пластунів готовляться до вправи підходження. Куріні (4 і 7) добувають гору, боронену 50, 51 і 70 Курінями. Вправа треває доволі довго, по усіх учасниках видно велике завзяттє і старання, надто втому. Вправа остаточно однак остає без висліду.
	По короткім відпочинку наступає перегляд куренів присутними членами ВПК і Кошовим. Картою поставою і одностронями виріжняється серед мужеських Куренів 7., серед жіночих 33. П. К. Усіх вдоволяє велике число учасників свята (звиж 300) і завзяттє із яким переходять.
	Починається офіційна часть свята біля ватри. Відчинення, тими, кілька слів відносно свята, присяга наймолодших членів складаються на її зміст.
	По короткім відпочинку пописуються ще деякі Куріні, але на загал пластуни проводять час на всіляких грах і забавах. Час минає так мило і скоро, що обозний ледво може зібрати усіх на час до відходу.
	Поворотна дорога минає серед веселих, бадьорих співів, окликів, дотепів ітп. Особливо могучно випадає кожде “свобідно”. – 
	Гарно виглядає похід, як пластуни гусаком входять на горбки або виходять поволи ізза них із маючими прапорцями. “Охота” не опускає нікого аж до Львова. У місті щойно німіють усі і йдуть поважно, звертаючи увагу на “фасон”. Бадьорим кроком доходять усі аж до доміки. На подвірю закриває місто-кошовий свято.
	День сей остане напевно довго у памяти усіх учасників, завдяки добрій орґанізації свята. Загалом тепер Львівський Кіш завдяки не дуже ще давно вибраному місто-кошовому вступає на новий шлях розвою. Серед природи і прогульок розвиватись буде скорійше братерське співжиття Курінів і пластунів і бажати лише треба, щоби праця йшла дальше у тому самому напрямі. В. М. Я.
Цінний дар для Пласту.
	Пластова ідея зєднує в собі вправді повільно але постійно що раз то більший круг своїх прихильників. Багато чільних наших громадян вміють оцінити пластову діяльність та її корисну працю для нашого народу і спомагають Пласт, як можуть. В останніх часах між иншим Вп. П. Радник А. Іванович подарував до пл. бібліотеки В. П. Кмди 66 творів, разом 97 томів (багато оправлених). Книжки незвичайно цінні, зміст їх ріжний: побіч белєтристики богато між ними наукових книжок і підручників авторів світової слави. Придадуться вони передовсім нашим старшим пластунам, тим більше, що між дарованими багато книжок, на які між студентами унів. великий попит і запотребовання. Висловлюючися з вдячностю про сей дар, замітимо що Радник А. Іванович, будучи членом Тов. Ох. Дітей вже від кількох літ живо цікавиться нашим Пластом та зробив для нього чимало прислуг; між иншим згадати хочби, що перед роком випрацював вельми вміло статут для Укр. Пл. Уладу, що його подано до затвердження адмін. властей. – Сподіваємось, що той дар буде приміром і заохотою до жертв для инших наших громадян.
	КУРІНЬ “САМІТНИКИ”! Пригадується, що Курінна Рада відбудеться 6. липня 1928. о год. 10. рано в кош. дом. Львів.
До
Високоповажного Пана Радника
А. Івановича
у Львові.
	Верховна Пластова Команда складає Вам отсим сердечну і щиру подяку за Ваш цінний і коштовний дар для пластової бібліотеки. Він без сумніву причиниться в великій мірі для піднесення уровеня знання серед нашої пластової молоді, яка використає його як слід в своїм прямуванню до спільної нам всім – золотої мети.
	З дружнім пл. привітом: Скоб!
За
Верх. Пл. Команду
Северин Левицький,
Верховний Отаман
Петро Ісаї,
реф. Преси при ВПКмді.
До Високоповажного Пана Доктора
Володимира Щуровського
у Львові.
	Санітарний Курінь Старших Пластунок складає Вам отсим сердечну подяку за вміле і дбайливе переведення Вами санітарного пластового курсу. Будучи вельми вдячними для Вас, учасники того курсу постараються як найкраще використати в життю уділене Вами цінне звання та поради і нести скору поміч всім нещасним згідно з Вашими вказівкам.
	Остаємо з дружнім пластовим привітом:
Скоб!
Львів, 25. мая 1928.
За Санітарний Курінь Ст. Пластунок:
Володимира Монастирська, курінна.
Ліда Кудриківна, писарка.
З КНИЖОК І ЧАСОПИСІВ.
	Поширення пласт. преси: Як зачуємо Кмда Уладу Нов. Увійшла в блищий зв'язок в з Редакцією часоп. “Світ Дитини” у Львові і завдяки редакторові п. М. Таранькові містить “Кутик Новиків” у сім часописі. У травневому числі поміщено в сім кутику “Пластову казку” в перекладі Б. Медведя, один віршик і поклик до табору Ул. Новиків. Ввиду сего заслугує сей гарно редаґований часопим на більшу увагу зі сторона всіх членів У. П. У. Кождий Курінь повинен мати бодай один-два прим. а між Новиками треба сей часопис поширювати по можности на всіх членів звязку, бо “Світ Дитини” стає отсим орґаном У. Новиків. Рівнож і на Підкарп. Україні діточий часопис “Пчолка” почав містити окремний кутик для Новиків, редаґ. Проф. Л. Бачинським і так: Ч. 6 “Пчолк-и” містить статтю “Загально про зовнішный вигляд” з 2 ілюстр. Ч.7 “Исторія Пласту”, Ч. 8 Пластові вправы, забави и змагання. Рівнож і “Наш Родный Край” (адр. Тячево П.Р.), часопис для молоді містить статті з пл. життя. Ч. 6 с. час. за 1928/ІІ. містить пояснення 5. т. закону “Пластун є емный” з 2 ілюстр. Поручаємо отже нашим Куріням і сі два часописи тим більше, що є гарно редаґовані й ілюстровані. Замовляти їх можна впрост в Редакції “Пчолка” Тов. “Просвіта” в Ужгороді або через нашого скавтм. Л. Бачинського ул. Берченього Ч. 92 в Ужгороді. Сірий Лев.
	“Пластун” часопись руських одділов Союзаа Пластунов Подкорпатскої Руси. Редакція в Адміністрація: Юліян Ревай. Ужгород, Доминиканска ул. 17. Р. На жаль щойно тепер ми можемо подати дещо про сей змінений форматом і змістом часопис. Давний “Пластун – Junak - Cerkes” перестав з р. 1927 виходити і разом з уступленням сктм. Л. Бачинського з референтури руських (українських) відділів на Закарпатській Україні обійняв його місце як рефернта і редактора нового “Пластуна” дотеперішний заступник проф. Юл. Ревай з Ужгорода “Пластун” тепер друкований у 8 тільки по українськи (руськи); має виходити що місяця. Витаємо “Пластуна” в новій формі і бажаємо йому нових повних успіхів у поширенню Пластової Ідеї на Закакпатті.
УРЯДОВІ ВІСТИ
Верховної Пластової Команди
як  управи Пластової Секції Тов. Охор. Діт. і Оп. н. Мол. у Львові.
Червень 1928
ЗМІСТ: Обіжник 23/17 Відзначення. Обіжник 24/17 Обл. пл. табор на Соколі. Обіжник 25/17 Водний пл. табор у Манастирі над Дністром. Об. 26/17. В справах довгів в Адм. “М. Ж.”
Обіжник Ч 23/17
Відзначення.
	ВПК. наділила в травні ц. р. “Свастикою заслуги” 1. пл. р. 58. ПК. Розу Кулинич в Бориславі 2. Жигмонта Процишина, пл. розв. 1. ПК у Львові, 3. Миколу Бережницького, пл. розв. 35 ПК. в Калуші. 
Обіжник Ч 24/17
Обласний пл. табор на Соколі.
(орґ. ІІІ. К. ст. пл. “Лісові Чорти”)
	Кождий пластун бере зі собою до табору:
	а) З приладдя: 1) пл. виказку, 2) особистий документ, 3) приписовий однострій а саме: капелюх, хустину, спряжку до хустини, сорочку, шнур, пояс з карабінками, штанці, черевики в добрім стані, (все по можности подвійно на зміну), 4) запасове білля, 5) руханкові мешти, 6) светер, темний сурдут, куртку або плащ, 7) коц, 8) простирало або другий коц, 9) ручник і мило, 10) щітка і порошок до зубів, 11) приряди до голення (хто голиться), 12) іглу та нитки, 13) щітки до вбрання й обуви, 14) пасту або вазеліну до черевиків, 15) їдунку, ложку, ніж і вилки, 16) сірники, 17) свистак, 18) шнурки до черевиків, 19) сокирку, лопатку або пилку, 20) шнурки, 21) свистак, 22) олівець, зшиток, бльок ч. 4 і поділку, 22) сінник без соломи.
	б) з харчів (обовязково, або 20 зол.) 15 dkg. какао, 5 dkg. Чаю, 2 kg цукру, 1.50 kg фасолі, 1.50 kg гречаних круп, 1 kg кулеші, 1 kg рижу, 2.50 kg солонини.
	Кождий Гурток, або Курінь бере зі собою обовязково: 1) малий казан на прогульку, 2) спортове приладдя, 3) карту “Пороги” 1:75000
	в) поручається брати: 1) елєктричну лямпку і батерії, 2) шатра, 3) шнури, 4) мішки, 5) приладдя майстерське до шевства та столярства, 6) дроти до телєфону (конечно), 7) приладдя спортове, 8) музичні інструменти (мандоліни і ґітари), 8) хоруговки до сиґналізації.
	г) Всі учасники табору їдуть до стації жел. Брошнів, на лінії Стрий- Станиславів. 3. Серпня 1928 збірка на стації в Брошневі між 5-7 г. рано, відтак взкоторівкою до табору на Соколі. Вузкоторівка іде щоденно крім неділь між 5-7 рано, переїзд вузкоторівкою даром.
Т. Хомишин! Ліс. Бурлака пл. р. К.П.К. Буенос-Айрес – Ваші статті й зшитки ми одержали. Помістимо все, бож вони прецікаві. Грошей нажаль ми не одержали ні листа з січня. Про вас тільки читали на дописці до Укр. Слова й вислали М. Ж. в обмін. Тепер висилаємо і Вам М. Ж. за цілий 1928 р. Ваше пращання містимо теж. До УУСП приступити можете: внести подання о приняття на ст. пл. самітника.
Обіжник Ч 25/17
Водний пластовий табор у Монастирі над Дністром
	Кождий Пластун берез зі собою до табору:
	І. З приладдя, гл. об. Ч. 23|17, як під а). Крім цего купелеві штанці, лампку елєктричну, аркуш паперу міліметрового, компас.
	ІІ. Кожді три пл. з одного Куріня беруть: шатро, на три особи, лопатку, сокирку, казан на 3-6 люда. Поможности линву від 10-15 m. о промірі від 8-10 mm, хоруговки, або щитики до сиґналізації, карту Тисьмениця – Товмач. 1:75000
	ІІІ. Трету рату в сумі 20 зол.
	IV. По можности приладдя столярське: як пилки, долота, тесаки і т.д. Приладдя спортове, музичні інструменти.
	V. Стація доїздова є: Товмач. Відносно збірки то всі ті, котрі зголосяться до табору, дістануть інструкції від орґанізаційного Куріння.
Обіжник Ч 26/17
В справи довгів в Адміністрації “М. Ж”.
	Пригадується, що всі пл. відділи обовязані безумовно до кінця червня ср. Вирівнати в Адміністрації “М. Ж.” всі свої грошеві зобовязання і залеглости за “Молоде Життя” і інші прислані їм видання як “Пл. приписи” “Пл. одностій”, калєндарці і т.д. Пл. відділ, який сього не вчинить і не пришле в згаданім реченці добре умотивованого і вистарчаючого оправдання, буде розвязаний згідно з приписом про некарність. За згідність Яро Гладкий, секр. ВПК.
Всім Пластунам і Пластункам, а з окрема всім знакомим пластунам, з котрими ізза характеру та поспіху при виїзді не міг попращатися в рідних дорогих сторонах, із далекої, півдикої сторони шлю щирий привіт а пластунам VII П К. побажання що найкращих успіхів у їхньому пластуванню. 
Лісовий Бурлака, Буенос Айрес Пол. Амер.
Похибки з Ч. 4-5/1928.
Ст. 1., вступна стаття “У свято Юрія” вірш 9 не “після” але пісня;
вірш “Весна”. Не “буде” але буяє мріями;
“радість” радістю щасливого буття.
Вірте мені Пане!
Ще батько мій був горячим приклонником
Мила Олень – Шіхт
і стало уживав його. Воно є вироблюване з найліпших сирівців, видатне в ужиттю і тому дешевше.
При малім труді білля робиться сніжно біле. Жадайте, Пане, тому тільки 
Мила Олень – Шіхт
	Прошу уникати фальсифікатів і звертати увагу на марку
Мило ОЛЕНЬ – ШІХТ
Пластуни! Пластунки!
Уживаймо виключно найліпшої і одинокої пасти українського виробу
“ЕЛЄҐАНТ” О. Левицької і С-кию
“Ми молоді ”
орґан протиалькогольного руху
виходить в Рогатині з початком кождого місяця. Річна перезплата 2 зл. 50 гр. поодиноке число 25 гр. Адреса: Адміністрація  “Ми молоді”, Рогатин, українська ґімназія.
	“Ми молоді” одинокий орґан в українській мові, що веде вельми корисну пропаґанду проти вживання тютюну і алькоґолю, повинен безумовно найтися в руках кождого Українця, - а вже соромно булоб, якщоб його не запренумерував кождий український пластун і пластунка.
Лунає клич “борімось”! Реалізуймо цей клич в кождій ділянці нашого визвольного змагання. Звісно, що тільки економічно сильні народи побіждають; тому і придержуйтеся самі і пропаґуйте всюди клич, що всі артикули споживчі має кождий купувати по всіх складах
“Народної Торговлі”
В той спосіб економічно
будемо скріплюватися і стреміти
до цілковитого економічного
визволення. Пластунки! Чи у 
Вашом оточенні всі сповнюють
цей обовязок?