МОЛОДЕ ЖИТТЯ
ЧАСОПИС УКРАЇНСЬКОГО ПЛАСТУ
VIII. Річник ч. 1 — 10 
Д о д а т о к : Пластовий провід ч.1. Урядові вісти ч. 1 — 5. 
Львів 1928. Видає Верховна Пластова Команда у Львові, вулиця Бляхарська ч 11. I. —  як секція Краєвого Т ва Охорони Дітей й опіки над молодю. 
Виходить раз в місяць. Ціна 40 сот. 
МОЛОДЕ ЖИТТЯ 
ЧАСОПИС УКРАЇНСЬКОГО ПЛАСТУ.
VIII. рік. Львів 15-го лютого 1928. ч.1-2 (49-50). 
ВІДЗНАЧЕНІ ЗА ЗАСЛУГИ.
На останньому Верх. Пл. Зїзді дня 26 XII. 1927. Наділено найбільшими відзначеннями, саме хрестами за значне діло трьох членів Укр. Пл. Уладу, — трьох мужів, які своєю довголітньою, ревною, повною посвяти працею надзвичайно заслужилися для Укр. Пласту. Їм —  можна сміло сказати — завдячує Укр. Пл. Улад майже всі дотеперішні свої здобутки, у їх ініціятивні мають свої почини майже всі найкращі пл. осяги, їм завдячує У.П.У. те, що мимо найбільш невідрадних обставин, мимо воєнних хуртовин і всіх ударів з ріжних сторін, У.П.У. вдержався на поверхні суспільного життя і зєднав під своїм прапором широкі крути укр. молоді. Тому не дивно, що всі учасники В. Пл. Зїзду однодушно з великим одушевленням зустріли їх відзначення довго невгаваючою бурею оплесків та трикратнім “Слава!” — висловили своє вдоволення і радість з того приводу. Ось імена відзначених: Др. Олександер Тисовський, Северин Левицький і Лєонід Бачинський. 
Др. Ол. Тисовський, (псевдонім Дрот), скавтмастер, проф. гімн. – це засновник Укр. Пл. Уладу. 21 квітня 1912 р. засновує він один з перших укр. Пл. Гуртків, який став справдішнім завязком цілого Укр. Пласту. В 1913 видає він перший пл. підручник, примінюючи його до наших обставин, який поново опрацьований і розширений появився вдруге друком 1921 р. Своїм підручником надає Дрот форму і рамці Укр. Пластові, в яких він розвивається і веде свою діяльність до сьогодня. Будучи опікуном основаного собою пл. відділу, стає рівночасно на чолі цілого укр. пластового руху і працює інтензивно над його поширенням, двигаючи на своїх раменах через 12 літ весь тягар найвищого пл. приводу ,спершу як голова Інформаційного Пл. Комітету (1913 р.), опісля як голова Осередної Пл. Управи (першої центральної пл. власти: 1913 — 1914), а далі як голова Верховної Пл. Ради як секції Укр. Краєвого Т-ва (1918 — 1924). Приневолений обставинами передає в 1924 р. провід в инші руки, але не відтягається від пл. праці. В 1925 р. входить знов до В.П. Кмди і Пл. Ради і тут працює досі, виконуючи набільш відвічальні порушення В.П. Кмди, які в його руки У.П.У. все з найбільшим довірям складав і ніколи в своїм довірю до нього не завівся. Щоб не вичисляти довго його заслуги, скажемо коротко так, як про нього висловився один ст. Пластун на II. В. П. Зїзді: “Др. Ол. Тисовський- це наш Бейден Пауелл.” 
Северин Левицький, скмстр. проф. ґімн. — вже перед війною в 1913 р., працюючи рівночасно в инших вельми важних наших інституціях, занимається пл відділом в Яворові. Однак по війні доперва вповні посвячується пл. ідеї. Спершу працює як опікун пл. відділів, які під його вмілою рукою доходять живо до великого розвою. В 1923 р. стає членом Верх. Пл. Ради, а далі скоро визначився своєю пл. діяльністю так, що вже 6 IV. 1924. I. Верх. Пл. Зїзд поручає йому найвищий провід в У.П.У. —  вибирає його головою В.П. Кмди - Верховним Отаманом. Обняв він те діловодство в найващі часи для У.П.У., обняв тоді, коли ріжні ворожі чинники поставили собі метою цілковите знищення Українського Пласту і взагалі якогонебуть руху укр. молоді. І посипалися удари на У.П.У, один за другим мов град каміння. Так, посипались, але Укр. Пласту не захитали, бо на його чолі стояв Верховий Отаман, що вповні відповів своєму завданню, що зумів оборонити У.П.У. перед кожним ударом, бо кораблем У.П.У.-ду правив керманич, що зумів плисти поміж Скиллі і Харибди і оминути всі підводні скелі, а коли треба, то їх розбити.
Працює він для Пласту з подиву гідного посвятою, наражуючи дуже часто себе на власні втрати і шкоди більшість всіх корисних змін в У.П.У., інновацій, уліпшень, нових пл. установ і поширення пл. ідеї від 1924 р. завдячує У.П.У. не кому иншому, а йому. Ніодна важливіща подія в У.П.У. не відбулась, до якої недавби він посередно або безпосередно своєї ініціятиви, або в якій не бравби він активної участи. А вся його праця, вчинки і слова навіяні запалом, розмахом, вірою і великою любовю до пл. ідеї укр. народу, а зокрема до нашої укр. молоді. За те й любиться вся молодь свого Верховного Отамана і радується, коли він між неї загостить. Цілком справедливо деякі члени проводу висловлюються, що теперішній наш Верх. Отаман – це душа і серце Укр. Пласту і цілком слушно ІІІ. Верх ПЛ. Зїзд вже пораз третий з ряду поручив йому з повним довірям і признанням відвічальне його діловодство. 
Лєонід Бачинський, скавтмастер, проф. ґімн. в Ужгороді  — це вельми заслужена людина передовсім для Укр. Пласту на Закарпаттю, а теж чимало і для цілого У.П.У. Чим для Укр. Пласту в Галичині є Др. Ол. Тисовський і С. Левицький, тим є для Закарпаття — побіч бл. п. Вахнянина — Лєонід Бачинський, уродженець Великої України. Заки став він членом Головної Пл. Управи на Закарп., вже відзначився своєю пл. діяльністю, заложивши або відновивши сім пл. відділів (в Тарнові, Луці коло Самбора, Севлюші на Закарп.: дів. і хлоп. та три пл. відділи в Ужгороді). В 1924. 1925. і 1926 р.р. трикратно вибрав його Зїзд пл. провідників референтом руських пл. відділів і скарбником Гол. Пл. Управи. В 1925 р. іменований Начальництвом Союзу Пл-ів Ч. С. Р. в Празі окружним звітодавцем і затверджений в обовязках референта. Д-р Ол. Тисовський, Северин Левицький, Лєонід Бачинський. На тім своїм становищі розвинув вельми інтензивну діяльність: орґанізує нові пл. відділи, відновляє й скріпляє діяльність давних, уряджує курси, лекції, редагує журнал „Пластун-Черкес", пише і видає ріжні пл. книжочки і дописує до непластової преси про Пласт протягом тільки І927 р. написав 40 статтей з пл. життя), а далі зорґанізував сім пл. таборів на Закарпаттю і вельми вміло їх провадив. Отсих кілька даних, хоч цілком неповних і доривочних самі собою говорять про його пл. працю на пл. ниві. Його пл. діяльність зумів оцінити не тільки провід нашого Пласту, іменуючи його скавтмастром і надаючи йому хрест за значне діло, але і провід Союзу Пл-ів Ч.С. Р., від якого одержав:1) подяку Начальництва в Празі, 2) дипльом Начальника з 20 X. 1925., 3) бронзову свастику Начальництва, 4) срібну свастику Начальництва Союзу Пл-ів Ч. С Р. з 7. IV 1926. та провідничий декрет з 1. ІІІ. 1927. Гарна пл. праця і діяльність відзначених нехай буде добрим приміром і заохотою для всіх, що працюють в Пласті. — Пл. Провідники і Ви Пластуки(ки)! Ступаймо сміло в їх сліди! 
Марійка Підгірянка. 
ЗАШУМІТЬ!
(Присвята Пластові в Бичкові.)
Зашуміть В крила ви орли пластові; 
в гору Прямуйте свій лет — 
над наші гори, ті горді, чудові, 
над синій неба намет. 
Зір свій здіймайте на досвітні звізди 
в життя найраншій порі, 
бо з скельних гнізд ви, з високих гнізд ви,
а шляхи ваші в горі.
Махнете крилами — і пітьма загине, 
зима заміниться в яр. 
Злітайте в гору, ви племя орлине 
і кличте сонце із хмар. 
Вигляне сонце — тоді сніг потахне 
нарід у поле піде. 
Орлята, бистро! Весна красна пахне, 
земля робітників жде! 
Термопілі й Крути. 
Буває часом що людський дух виявляє таку велику любов батьківщини і силу, що доконує прямо неймовірних подвигів — геройств, які мусять подивляти цілі віки поколінь і клонити перед ними з подивом і пошаною свої голови. Таких подвигів в бігу віків між іншими доконав передовсім грецький дух в боротьбі під Термопілями та український в бою під Крутами. 
Ось кілька слів про Термопілі а опісля про Крути. Ксеркс володар Малої Азії майже аж по Інд, Арабії, Єгипту і инших країв з міліоновою армією виправився на підбій Греції. Здавалось, що армія непобідима, бо до того часу ще ніхто з так великим військом нікуди не виправлявся. А сам Ксеркс був переконаний, що йому мусять повинуватися навіть сили природи і длятого казав вибити геллєспонтське море батогами, коли воно пітчас бурі знищило ним вибудований міст. Але непобідиму фізичну силу побілила сила духа. З одної сторони непроглядні маси азійських військ, а з другої 300 Спартан під проводом короля Леоніда, 700 Теспійців та 400 Тебанців. Мала їх горстка, але вибрана, перенята горячою любовю Греції, рішена за батьківщину дорого віддати життя. На зазив Ксеркса зложити оружжа слідує відповідь: „П р и й д и і в і з ь м и й о г о!“, а на погрози, що стріли перські закриють сонце, замічує Спартанин Дієнек, що „Тим ліпше буде в тіни боротися”. Ідуть боєві лави Персів одні за другими все нові й нові. Спокійно стрічають їх Греки. Щити перед їх грудьми творять наче мур спіжевий, а вистаючі з правої руки ратища виглядають мов шпильковий залізний ліс. І цілі товпи Персів розбиваються о грецьку хоробрість наче морські хвилі об скалисті береги. І гинуть Перси. Повстає між ними переполох. Гонять їх до бою батогами, січуть наставники мечами, але Перси відмовляють послуху, падуть на землю і волять згинути від ударів своїх наставників, ніж змагатися з Греками. 
Але ось знайшовся зрадник Ефіяльт і вказав Персам тайний вхід до провалу термопільського. Зі всіх сторін окружають Греків непроглядні хмари ворогів. Леонід одягає королівський плащ, Спартани одягаються в дорогоцінні строї і стають готові на смерть. Ворог ще іі тепер боїться зачинати бій... Врешті розпочалось. І закипіла боротьба остання... 
Був то вправді погром Греків, але жадної побіди не освітила своїм промінням така слава, як ту смерть термопільськнх героїв. 1 ушанував її грецький народ памятником, що на пім виднів вірш поета Симоніда: “Подорожнику! Скажи в Спарті, що ми, послушні її законам, спочиваємо ось тут, полягши в бою“. Найбільшою почестю було бути бодай кревняком поляглих в Термоиілях, найбільша ганьба вкривала тих, що відтяглись від тої боротьби, а заздрість томила душі тих, що могли там полягти, а не з своєї вини не полягли. І так один Спартанин Еврит, приділений до відділу Леєоніда не взяв участи в термп. бою, бо захорував на очи, і Лєонід усунув його з табору. Коли він довідався про зраду Ефіяльта, хоч мало що бачив, вернув до Термопілів і згинув враз з іншими. Другий знову Спартанин, якого з сбозу виправлено в посольстві до Тессалії, повісився з розпуки, коли йому зроблено закид, що він не згинув в Термопілях. 
Ми, Українці, маємо теж свої Термопілі. Звуться вони Крути. Є се місцевість на лінії Київ — Чернигів. 
Коли з кінцем 1917 р. творилась на Вел. Україні Укр. держава, а розаґітоване укр. військо розбіглось і молодій укр. державі загрозила небезпека, студенти Українці, що на той час були в Київі, зрозуміли вагу хвилі і зорґанізувались в студентський Полк Січових Стрільців, який звали теж Студентським Полком або Куріним. До нього вступили також старші учні укр. ґімназії. 
Коли большевики почали посуватися на Київ і йому грозила небезпека, вирушив Студентський Курінь враз з Київською Юнацькою Школою (підхорунжих) в поле на зустріч большевицьким військам. Зустрілись біля залізничої стації Крути дня 1. лютого 1918. р. І розпочалась боротьба. З вини декого окружили большевики Студ. Курінь та Юнацьку Школу з трох сторін і почали наступ з кулеметами, подібно як Греків окружили Перси в Термопілях. Та тільки як відмінний спосіб боротьби був тоді а тепер! Літали кулі мов град, але ніхто не думав про відворот. Кождий знав, що коли він уступить, Київ, що по так довгих віках став знову столицею укр. держави, впаде в ворожі руки, так як кождий Грек (…) що Термопілі боронять цілої Гелляди (…) Серед шамотань, риків і зойків гинули вороги, але прибували їх свіжі сили. І смерть (…) замикала очі молодим героям, а на їх судорожніх обличчях яснів усміх вдоволення, що мовив: “Ми сповнили твій закон Україно”…
Тлінні останки героїв перевезено торжественно до Києва і поховано над Дніпром у спільній могилі. І прийшли поклонитись їм найвищі укр. державні мужі і клонив перед ними сої голови кождий, що вмів оцінити їх подвиг і жертву. 
Сьогодня в десятьлітню річнцю тої події поклонімся їм і ми Пластове Брацтво і від даймо їм найвищу шану в своїм серці… 
Чи не будиться у Вас заздрість, що Ви не були в Українських Термопілях чи дрожджю не приймає Вас згадка про них, чи не хвилюють Вашими душами бажання а гордії думи не линуть в даль…? 
Клоніть голови перед нашими Термопілями і тямте, що перед нами ще Саляміна і Плятеї!
(Про боротьбу під Крутами блище можна довідатися в статтях: М.Б : Крути (Спомин учасника, поміщений у “Трибуні” і передрукований в калєндарі “Червоної Калини” за 1923. р. ; Стаття : Дорошенка, подана при кінці брошури Р. Давного “Про Січових Стрільців” : Л.Л. : Спогади про події під Крутами. “Лід. Наук. Вістник. Кн. IV , за 1926. Р; А. Крезуб : Укр . Термопілі”. “Літер . Наук . Віст.” Кн.ІІ . за 1928 р. – Багато писали про Крути часописи з Вел. України в 1918 . р., коли перевожено тлінні останки до Києва.
ВІДВІДИНИ МАКІЇВКИ.
Прогулька „Лісових Чортів" д. 2 — 3.I. 1928.
Мороз — 13° R дає запоруку, що болота на прогульці не будемо мати. Пік стверджує, шо стрийський поїзд рішучо за рано відходить зі Львова (6.20), протестує проти цього, але поволі успокоюеться, бо в переділці тепло і рух поїзду вколишує його до сну. В Стриї жде мас Люципер. Звіт, перегляд і відїжджаємо дальше. На жаль — не зі своєї вини — „цісар" не їде з нами. Висідаємо в Тухлі і прямуємо до Головецька, відки виїжджають по нас Наші чорти — лещетарі. Гостинне приняття і нічліг у поважного й всіми шанованого гром. Набитовича. 
Будимося в прегарний ранок: повітря чисте, незвичайна тишина спокій, тільки мороз, як і вчера скрипить під ногами. Сніг білий срібний, “аж за очі хапає” кажемо. Шкода, що нема між нами “поета диких скель, бо він зумівби описати те все “чудесне”. 
В річці миємося й по сніданні вирушаємо до нашої мети на Маківку, хто пішки. — (між ними й я), — хто лещетами. Йдемо скорше від лещетарів бо вони спинаються на г. Плішку на те тільки, аби з неї зїхати. 
Ми видці рішаємо, що на слідуючу зиму буде певно більше Лісових Чортів — лещетарів. Але їх “висшість” над нами небавом кінчиться, бо під Маківку йдуть і вони, ще й з лещетами на плечах. 
Точно в 12 г. в пол. ми біля цвинтаря. 
Такий дорогий нам вид на ті хрести й постріляні ялиці... 
Цеж наші святощі. 
Цвинтар вкритий глибоким снігом. 
По II. пл. Стрічі в 1925 р лишили ми його упорядкованим. Тепер огорожі вже декуди нема й на великому хресті таблиці від пластунів. Комусь невигідна певно була. тому усунено її. 
Входова брама стоїть ще, а напис на ній змили дощі... 
Приказ на збірку, — “почесть дай” і мовчанка 1 мінута. 
Опісля привіт Тим, що лежать на цвинтар. Складає його Ю. Старосольський: 
“Ми прийшли відвідати Вас, Любі Наші, є святочні желання зложити. Бо ось над Україною цілою зайде Зоря на вістку, що прийшов на світ Христос – Спаситель. 
А прийде час, коли зійде над Україною цілою Зоря на знак, що Україна волю добула. 
Тую волю, за яку Ви перші своє життя дали… 
Ми йдемо за Вами, у Ваші сліди… 
І як зійде Зоря, ми прийдемо збудити Вас, кохані, побачите Її – тоді разом відсвяткуємо Різдво… 
А покищо Ви спіть спокійно – ми йдемо за Вами до Мети… 
Ми обіцюємо це… 
І слова пластової присяги залунали різко, сміло, завзято… 
Скінчилася торжественна хвилина, хвилина, за яку варто було йти на Маківку. 
Так, ми свідомі цього й вдоволені, що прийшли сюди. 
За честь собі маємо, що відвідали наших Героїв цього року з людей ми перші.
З людей, кажу, бо зайчики ведмеді, серни й олені відвідують їх часто. А для тих останніх біля цвинтаря залишено ще стіжок сіна, мабуть на те, щоби вони переживали тут тишину й самоту... 
На горі оставмо ще 2 години. Палимо велике огнище, любуємося краєвидами. 
У долині, з полудня, вилискуються до сонця бані церковці в Грабівци, а ген за нею білі сніжні верхи. В право верх “Плішки“, а ген ген далеко сині ліси. 
То справді ті наші, любі, сині Карпати. 
А днина погідна, соняшна. На виднокрузі — ні хмаринки. Спокійно, тепло, здається: не зима. Гарніщого дня не можна вже й вимріяти. 
Сходимо з гори і розстаємося з лещетарями, які лишаються ще на свою прогульку. Годі розпращатися, бож ми “фамілія“! І длятого наше прощальне “Гей-гу, гей-га” виходить якось тужно, тихо.. 
Вертаємо до Тухлі. По дорозі минаємо Бойків, які від досвідку до ночі возять безпереривно ялиці на склади біля стації. Прикро вражає це нас. Бідні Бойки! Заробляють у Жидів, які держать тут все в своїх руках, дарма, що зненавиджені всіми... 
Вечірний поїзд везе нас у Львів. 
Р . Мармош, Л. Ч.
Товаришки Пластунки!
Невдовзі наші бурливі потоки задзвонять пісню весни, а скоро потім настануть ферії. На саму згадку цього слова не одна пластунка радісно всміхнеться! У споминах вирине табор! Пластовий табор на Соколі біля Підлютого! 
Перед очима пересувається цілий ряд споминів... В ухах ще дзвонить чудова пісня ліса, реве дивна музика вихру, що так безупинно хитає та непокоїть смереки. 
Тепер на Соколі пусто... Гордий орел літає високо між облаками та дивується де поділися пластунки, які літом тут перебували ? А самітний Сокіл сумує... 
Тому ми членки 3-ого Пл. Куріня рішили, щоби вже від тепер робити приготування до дівочого літного обласного табору на Соколі біля Підлютого. На нашу думку всі Куріні повинні подбати про приладдя й про гроші, потрібні до цеї ціли. 
Щоби фонд на табор збільшився, постановили ми від кождої членки Куріня зібрати по 1 золотому й призбирані фонди зложити на руки В. П. К. з виразним за-стереженням, що цими грішми може диспонувати тільки дівочий улад. 
Товаришки! Тільки в єдности сила!
Тільки спільною працею здобудемо й змуруємо краще завтра, в що всі віримо й про що всі знаємо. Тож жваво до праці! Згодою на наш проект най буде його виконання всіми иншими дівочими Курінями. 
Скоб! 
3- й пл.Курінь – Львів.
Вправа освідомлення (знання).
Заведіть у себе такий “базар”: 
З курінної каси за кілька(найцять) золотих закупіть яких книжочок, записників, олівців, призначіть передплату “М Ж.” і т. п.
Одного гарного дня — хочби раз у місяць — скличте курінні сходини. Весь товар розложіть на столі, чи стіні. Перед тим посортуйте після вартости. До кождої сорти призначіть відповідну скількість питань на окремих карточках, з обсягу пластування чи т. п. На одну річ — одне питання. 
Коли “базар" відчинений, приходять “покупці". Найкраще новики чи прихильники, а то й учасники. Віля товару стоять “продавці", — себто хто з провідників чи членів Курін. Кмди. Починається продаж. 
Продавець питає, що хто купує. Покупець показує на яку вибрану собою річ і тягне одну картонку з питанням даного сорта. Це питання відчитує голосно і зараз таки дає відповідь. Всі слухають. Приміром: Який має бути пластун-ка? Як маєш поводитися в Гуртку, домі, між чужими? Яка ціль Пласту? і т.п. Питання можуть бути з обсягу пластування, історії, землепису, гіґієни і т.п. Це полишаю помисловости укладчиків. Лиш на вартійщу річ, трудніще питаннє і навпаки. 
Коли відповідь була добра (а всі вважають чи такою була), тоді покупець бере свій товар — значить: купив. Коли не відповість, пропало. Старатисьме на будуче краще вчитися. Від так слідує другий, аж заки всі не перейдуть. Але не більше, як кождий по одному товару, чи питанню. Питання ніколи не повторювати ті самі, якщо на них була добра відповідь. При тім “продавці” уважають, щоб той товар не був метою, а тільки засобом до неї, себто до поширення свого знання. Так можуть бідніші, але пильні члени набути неодну потрібну річ. 
Подав Чорногірський Вітер. 
Подаючи опис повищої вправи, закликаємо всіх пл-ів і пл-ок обильно надсилати до Редакції подібні проекти. Р е д. 
ЗОЛОТИЙ ЖУК 
(Продовження.) 
II.
 — Чи тямите той вечір, — промовив він — коли я дав рисунок золотого жука? Пригадуєте собі теж, що я обидився вашими словами, що рисунок був подібний до черепа. Коли ви вперше сказали це, я подумав, що жартуєте, але опісля я згадав про плями на спині комахи і в своїй думці признав, що в ваших словах є деяка правда. Але ваша поглумка з моїх рісивницьких здібностей розсердила мене, бо я вважаю себе за доброго артиста й тому хотів зімняти та кинути перґамін, коли ви мені його подали. 
 — Себто папірець ? — сказав я. 
 — Ні, не папірець. Спершу я й сам думав, що це папірець, але почавши рисувати. побачив, шо це дуже тонкий і надто брудний перґамін, якщо ви памятаєте. В хвилину, як я хотів йою зімняти, глянув на рисунок, що на нього ви щойно перед тим дивились і можете собі уявити моє здивування, коли я справді побачив череп на тому самому місці. де після мого переконання я нарисував був жука. В першу хвилю я був так здивований, що не міг нічого зрозуміти. Я знав, що мій рисунок не був подібний до того що там був нарисований, хоч у загальних рисах міг мати з ним щось спільного. Зі свічкою в руках почав я в другому кінці кімнати розглядати перґамін. На другій сторінці побачив я свій рисунок цілком таким, як я його начеркнув. Перш за все я був надзвичайно здивований, що на другій сторінці саме під моїм рисунком появився череп, що своїми чертами майже цілком був схожий на нього. На вид цеї схожості я на якийсь час цілком остовпів. Такі схожості звичайно ділають на людину так: розум намагається збагнути відношення — порядок, причини та наслідки, а що цього відразу доконати не може, стає на деякий час наче спараліжованим. Коли я очуняв від свого здивування, став почувати якусь певність, що здивувала мене ще більш ніж та схожість. Я пригадав собі, що на перґаміні зовсім напевно не було рисунку, коли я рисував жука. Я був переконаний в цьому, бо добре тямив, як я його перевертав у руках, щоби найти чисте місце. Якщоби там тоді був нарисований череп я бувби конечно його побачив. Тут мабуть була якась таємниця, яку я толі не міг збагнути. але десь глибоко й далеко в куточку мого мозґу блиснув маленький вогник — думка, подібна до вістуна правди, яка так чудово вчера справдилась. Я підвівся, сховав перґамін і залишив усякі міркування до того часу, доки не зістану сам один. Як ви пішли і Юпітер міцно заснув, я почав послідовно досліджувати це питання. Наперід треба мені було дізнатися, яким чином я дістав цей перґамін. Ми знайшли жука на березі сухо-долу щось на пів милі на схід від острова і досить близько від смуги морського припливу. Коли я його взяв, він мене ущипнув і я кинув його. Але завсігди обережний Юпітер, заки взяв жука, що полетів до нього, почав шукати листка і ми одночасно побачили перґамін, який я вважав тоді за папірець. Перґамін виставав одним своїм ріжком з піску. В цьому-ж місці ми бачили сліди давно колись викиненого на беріг судна. Нещастя певно скоїлось дуже давно, бо виряд судна вже не залишився. 
Юпітер отже взяв перґамін, загорнув в нього жука і дав його мені. Небавом після нього ми вертали домів і дорогою я зустрів поручника Г. Я показав йому комаху, а він попросив, щоб я позволив йому взяти жука з собою до форту. Я дав йому свою згоду на те, а він вложив жука до кишені камізельки без перґаміну, в який він був обвинений і який я держав в руці підчас його огляду. Можливо, він боявся, що я заберу жука назад і длятого так поспішно поклав його до кишені. Чейже-ж ви добре знаєте, як він захоплюється всім, що так чи инакше належить до природознавства. В тому самому часі я цілком несвідомо поклав папірець теж у карман. 
Дальше ви памятаєте, що коли я підійшов до стола, щоб нарисувати комаху, то не знайшов на ньому паперу, хоч він завжди там лежав. В шуфляді не було його теж. Я сподівався найти хоч якийнебудь старий лист; почав нишпорити по кишенях і знайшов той перґамін. Нарочно оповідаю вам, яким чином він опинився у мене в руках, бо всі ці обставини надзвичайно мене вразили. 
Знаю, що ви вважаєте мене за мрійника, але я тоді вже побачив деякий звязок. В моїх руках були два звена льоґічного ланцюга: розбите на березі судно і недалеко від нього не папір, а перґамін з нарисованим черепом. Певне запитаєте, деж тут звязок. Освідомлю вас, що череп як мертва голова є знаменем ушкалів. У всіх своїх бійках підносять вони стяг з мертвою головою. 
Я вже вам зазначив, що то був перґамін, а не папір. Перґамін — це річ міцна, майже вічна. На ньому рідко коли пишуть речі маловажні, а тим більш для рисування він навіть менше придатний чим ииший папір Таке міркування довело мене до висновку, що череп має щось означати. Я звернув увагу також на форму перґаміну. Хоч один ріжок був дещо відірваний, але перґамін всеж таки мав подовгасту форму. То був саме такий клаптик, на якому пишеться щось важне на память. 
 — Але ви кажете, що на перґаміні не було черепа, коли ви рисували жука? — запитав я. Якимже чином ви знайшли звязок між судном та черепом, котрий, як ви самі зазначуєте, був начеркнений (Бог зна ким та коли) о много ранійш перед вашим ри-сунком? 
 — Ось тут і була ціла таємниця. Та все-ж таки знайшов я її відгадку без особливих труднощів при помочи порівнань... Я йшов твердо й непохитно і міг дійти тільки до одного висновку. Міркував я так: коли я рисував жука, на перґаміні не було й сліду черепа. Скінчений рисунок я передав вам і не зводив з вас очей, доки ви мені його не повернули. Нарисували отже його не ви, а між тим нікого иншого тут не було. Значить, нарисував його хтось инший ранійш.
Збагнувши це все, я почав старанно пригадувати і справді пригадав собі всі обставини, серед яких був зроблений винахід. Погода була тоді холодна і у мене горів в комені вогонь. Я загрівся від студіни і сів біля стола, а ви присунули стілець до самого вогню. Якраз тої хвилини, як я передав вам перґамін і ви хотіли подивитися на нього, вбіг Вольф, моя нюфавнлєндська собака і кинулась до вас на шию. Ви гладили її лівою рукою, а праву, в якій був перґамін, держали на колінах біля вогню. Мені навіть здавалось, шо папірець спалахне, і я хотів остерегти вас перед тим, але ви вже перенесли руку і почали розглядати рисунок. На згадку про це все я зрозумів, шо рисунок появився від жару. 
Ви певне знаєте, що існує та споконвіку існував такий спосіб писання на папері чи на перґаміні, коли букви виступають тільки після нагріття. До цього вживаєтеся Сафри, розпушеної в царській воді та розбарвленої в чотирох частках води, шо дає зелений колір. Кобальд дає краску червону. Всі ці фарби зникають скорше чи пізнійше після того, як перґамін прохолоне. Потім знову можуть вони появитися від тепла. По дуже стараннім досліді перґаміну я запримітив, що краї рисунку були значно виразніші, ніж його середина — значить, огрівався він не однаково. Я зараз-же запалив огонь і нагрів однаково кожду частину перґаміну. Від тепла появився спершу більш виразний рисунок черепа, а потім на протилежному по перекутні ріжку виступив новий рисунок. що на-гадував козу. Коли я добре до нього придивився, то впевнився, що це був рисунок козеняти. 
(Далі буде)	
Гей! Хто молодий, в кого пл. кров в жилах пливе а у грудях бється серце пластове, — готуйся до табору! Час таборів такий: в липні для пластунок на Соколі біля Підлютого, в серпні тамже для пл-ів-юнаків і для ст. пл-ів в Головах біля Косова. Новики таборуватимуть біля Підлютого від половини липня до пол. серпня. — Хто з Вас не буде у пл. таборі, той не пластун!
СПРОБИ МОЛОДИХ ПЛ. ТАЛАНТІВ. 
М. Митрофанко 
Рано. 
На вершинах 
Мрійливих гір 
Розлився багр і злото! 
Горить жаріє небосклін... 
Чудовий час, 
Надрайськнй час 
Дивного опяніння... 
Великий час. 
Великих мрій, 
Великого хотіння... 
Топлюсь в багрі, 
Горю в огні
Я ранного світання; 
І мрію я, 
Великі дні 
Будучого змагання.
Роман Друг 
Нехай лютує гураґан. 
Ми сміло йдім вперід, 
А лоскіт громів, бурі рев 
Не спинить гордий хід. 
І грає усміх на устах. 
Бо серця сталеві; 
Одна мета, одна лиш ціль 
Спільна нам у житті.
Усе життя їй віддамо 
Й підем за неї в бій, 
Всі думи, працю, все дамо; 
Тобі, ти мріє – мрій. 
За справу, ген за люд в ярмі, 
За наш прапор святий, 
Нас кличуть лицарі з гробів: 
“Встань рабе віковий!”
Ти ще розквітнеш краю наш, 
Хоч ляжем у борні! 
За Україну в бій іти 
Нас звуть чуття святі! 
Вол. Янів, “Л.Ч”. 
ІЗ ЗИМОВИХ ГУТІРОК. 
Як нам навкучиться сидіти самотою у хаті, сходимося разом, як сумерк криє кімнати. 
На дворі зимно, летять і крутяться метелики снігу, а ми сідаємо півколом вкруг печі і глядимо в огонь, як колись серед синяви гір, як колись, сидячи вкруг ватри. 
Довкола мене гурт найблищих приятелів і другів. Безжурно, здається, тікають години, а ми слухаємо, чи нас із нашої задуми не вирве звук вечірної трембіти, який прилине із далі. 
Один — другий росказує спомини, наче соняшну казку. 
Блестять очі із туги і бажання, хвилюються груди скорим віддихом. 
Бажається відітхнути глибоко-глибоко, бажається синяви, далі і гір. 
Браття! 
Говоритиму до вас не із книг, писаних мудрецями, але повними пригорщами черпатиму із нашого окруження мудрість життя. 
Дозвольте, що на момент вас покину, а думкою полину там, де я нераз дійсно був; дозвольте, що мої очі глянуть на хвилю у темінь чорної кімнати і нічого не бачитимуть крім золотої мрії. 
Бачу її, бачу її! 
Ватра! Ватра горить – розорюється і розтинає тьму безодні, тьму безкраю. 
Ватра, одно слово, а скільки почувань, скільки споминів, гадок і бажань вона викликає! 
Ватра, ватра! 
Довкола сиплються іскри, сотки іскор, тисячі іскор, линуть, линуть у простір і гинуть, гаснуть. Але заки згаснуть, запалюють у нутрі людини инші огні, які не скоро згаснуть, які горітимуть вічно. 
В долині шумлять потоками яруги!. 
Поволи їх вкриває сіра мла.
Та мені не страшна темінь ночі.
Я лік на неї маю!
Лиш тяжко збутись всесильної туги за вічним, невгасаючим полумям, за чимось лучшим, совершенним, що вічно тревалоб незмінним, за правдою святою!... 
Я тямлю сю хвилю, як я з товаришами заблукав серед гір. За нами остались могутні склони Сивулі. 
Довкола нас більші і менші шпили. Ідемо без впину. Гадюкою вється плай, веде нас то з діл, то в гору. Блище нас стрімкі склони гори, завалені напівзігнилими пнями, порослі малинником і корчами драпаків. Денеде лиш стрімко в гору пнеться самітня смерека, що осталась ще живою по “битві”. 
Ідемо вже кілька годин, без впину і без втоми, якої вже й не чуємо ізза зневіри і байдужности, яка нас мимоволі поволи огортає. 
Не знаємо точно, де ми, куди нас наш плай заведе, чи виведе нас на добру дорогу, чи зникне за першим закрутом склону. 
Наближається ніч. 
Надтягають хмари: темні, понурі. 
Поволи зачинає падати дощ. 
Шатер розкладати не можна, бо не має місця. 
Є се положення, яке у даній хвилі не належить до приємностей. 
Та на щастє подибуємо “каверну”. Се мала хатка, останок по воєнній хуртовині, у якій жили давнійше вояки. 
Тепер каверни стоять пусткою, без вікон, без дверей, дахи часто позападались, стіни перегнили. У нутрі бруд і запах перегнилого дерева. Вид не дуже приманчивий, але вибору для нас не має! Рішаємось ночувати в каверні. 
У одній частині кладемо свої наплечники і самі містимося, у другій роскладаємо ватру, бо тут нема даху. У сей день по вечері не співалось пісень при ватрі, ані не протягано гутірок до пізної ночі, майже всі товариші зараз по вечері поклались і негайно заснули камяним сном. 
Я, хоч також ледво держався на ногах, не міг спати: такою відразою наповнив мене бруд каверни; із одним товаришем мав я цілу ніч пильнувати ватри. 
Я коротко скажу: сеї ночі я вудився: кілько разів повіяв вітер, тільки разів я боявся, що мої товариші подусяться, і дивувався, як вони можуть спати! Дим давив у грудях, я кашляв, гриз у очах, я плакав. Моє убраннє пересякло димом і до сьогодні ним воняє, хоч я його нераз вітрив. 
Рано, на годину перед заповідженою збіркою, я не міг більше боротись зі сном і впав на долівку, не вважаючи на бруд, і заснув на годину. 
На другий день поталанило найти дорогу; за три години були ми на Ігровищі, а за дальші три у Підлютім. Там кінчилась наша прогулька. 
І думавби хтось, що спомин сеї ноч: викликує в мене неприємні чувства! Його можу впевнити, що милиться. Ся ніч — то один із моїх найприємніших споминів. 
Бо ватра ділає на людину своїм світлом і своїм димом, а тої ночі я навчився любити дим. 
І як я недавно, перед великими феріями був на дводневій прогульці із Курінем, з приходом ночі запалили ми ватру!
Курінь спав під голим небом. 
Легонький вітрець гойдав верхівям дерев. 
На небі сіяли вічні зорі. 
Чудесна ніч, погідна ніч весняна. Та я не знаю, що склалось зі мною, як запалено ватру. 
Я втягнув у спрагнені ніздря запах диму і враз перемінився : бажалося кричати із туги, скорий віддих давив мене у горлі, а горло стискалось судорожно. 
Се був клич крови первісного чоловіка. 
І саме тоді згадалась мені й ся ніч, яку я пережив у горах, і манила вона мене до себе невисказаним чаром. 
І я жадібно втягав у себе дим, пив його і упивався ним, а очі блестіли від диму і від щастя. 
І я случайно того року не мав іти у верхи Карпат і навіть погодився із сею думкою, а сеї ночі думав я, що здурію. 
І дивна невідома туга манила мене так довго, аж я рішився таки. 
А небавом впивався и уже димом ватри у таборі. 
Браття! 
Тепер я вертаю до вас із моєї мандрівки, буджуся свого сну, шикають принадні марева гір і ватри. Не знаю лише, чи всі ви мене зрозуміли, бо щоби мене зрозуміти, треба пережити хиба усе те, що я пережив. І я певний, що із вас, які ту сьогодня сидять, а які були зі мною у горах, упиваються видом огню у печі враз зі мною, бо бачать сі самі образи, які й я бачу! Вони мене певно розуміють! А сі другі? — Хай жалують, що не були із нами. 
Але уже на найблищі ферії підемо ми усі разом у Карпати. 
Там, серед роскішних пралісів заглянемо вуйкови обережно у вічі, сполошимо рися, вистежимо оленя, почуємо сик гадюки. 
Вечером засядемо до спільної ради, як місяць блідо освітить наш табор, як палатиме ватра. Дерева співатимуть вечірню молитву. До нас прийдуть тихо козацькі душі і візвуть нас у поход на ворога. 
А рано ми зійдемо на низи, обіймемо наших братів і понесемо їм світло правди — науки і знання. Запалимо у них любов до нашої мети і запалимо несупокій, який не загасне, аж мрія наша здійсниться. 
А тепер збудіться браття з дум! Заспіваймо пісню, щоб стрепенулися понурі тихі мури міських камяниць. Заспіваймо так, як серед вільних половин наших Карпат. Хай усміхнеться наша заплакана мати. 
Львів, 7 XII.1927
Пропамятні події.
В січні і лютім припадають річниці дуже важних для українського, народу подій. Про них повинен знати і памятати кождий укр. пластун(ка). 
1. лютого 1918. р. в боротьбі під Крутами в обороні Київа і укр. державности зложив по геройськи свої буйні голови цвіт укр. народу — “Студентський Курінь”. Крути можемо сміло назвати Українськими Термопілями, а поляглих там борців Українськими Спартанами. 
9. лютого 1918. р . в Берестю заключили осередні держави (Німеччина й Австрія) договір з Україною і узнали її суверенною, від нікого незалежною державою. Подія се дуже важна. Вона перечеркнула всі наші невдачі на протягу цілої історії і поставила Україну в ряд світових держав так, що при догідних обставинах Україна могла стати Анґлією Сходу. 
22. січня 1919. р. наступила сполука укр. держави, створеної на Вел. Україні із укр. державою в Галичині (Зах. Укр. Нац. Република). Так по довгих літах получились знова всі укр. землі під одною своєю власною владою. 
Гей Пластове Брацтво! Чиж не бється живійше серце на згадку тих подій? Чи великодушна гордість не хвилює Ваших молодих душ?
Пластуни й Пластунки!
Се я говорю до Вас, Ваш часопис “Молоде Життя”; 
З пластового табору знаємо, що ватра лиш тоді горить добре, коли її з усіх боків поправляємо, докладаємо дров — одним словом — не занедбуємо її. 
А з “Молодим Життям” як? Чи Ви мені помагаєте з усіх сил? А побачилиб, що ще можна з мене викресати! Тільки всі враз помагайте, чесно працюйте. Присилайте дописі, рисунки, фотографії, перекази, вірші, проєкти, бажання, загадки — усе, що потрібне для ріжнородности та оживлення часопису. Другі присилайте гроші, датки, принагідні збірки, належність за часопис. Не забудьте кождому знайомому показати “Молоде Життя”, вказати на його діяльність та заохотити до передплати. Лиш так дійдемо до поширення нашого часопису, пластової ідеї — тай добре діло зробимо! 
Старайтеся про мене, бо я Ваше, я зеркало Вашого життя, Вашої праці. Припильнуйте, щоби всі числа були розпродані, як не в місци, то в околиці. Пишіть про всі пластові діла, радість та журбу, піддержуйте побратимство! Бо нема в світі понад Пласт! І хто-ж другий як не він, відродить наш український народ, виведе його на ясний шлях! Жду від Вас помічної руки, Ваших дописів, листів та грошевих переказів! 
Ваше 
“Молоде Життя”.
З дневника коменданта табору.
(Пристосовано до статейки, без дат).
6 місяців перед табором. 
"Чому не улаштувати табору в Реметах?" — звернулася до мене одна свідома особа з того села. А от чеські соколи вже четвертий раз таборують у нашому селі і люде їх знають і що таке Сокіл, а про Пласт-пластунів і не чути. Варто булоб Вам звернути на се увагу. 
Трохи пізніще. 
Обдумуючи сю розмову приходжу до висновку, що дійсно варта застановитися над таборованням в Реметах. В одну неділю беру з собою 4 пластунів й ідемо до Ремет розвідатися про місцеві умовини, оглянути околиці й підшукати, як то буде треба, місце для табору. 
Замічуємо, що околиця не конче відповідна для табору, не має жерел, мінеральної води, до якої звикли наші пластуни, та сама околиця не є з найкращих на Підкарпаттю. Ставимо ноту — мінус добре. 
Однак коли познакомились з успіхами соколів в Реметах і поширенням там їх впливів, то се переважило і рішаємо табор літом 1927 р. робити в Реметах і до того готуватися. 
Ще пізніще. 
Голоситься до табору богато пластунів. Всі питають: “Чи буде поміч Головної Управи”, “кілько платити денно в таборі” і т.д. 
Тут приходить вістка, що жадних субвенцій не буде, треба опиратися на свої сили. Сумна вістка, але дійсна. Пять літ одержували великі субвенції, так що богато перебувало в таборі за мінімальну оплату, бідніщі даром, а харч міг бути зовсім добрий. 
Установлюємо, що денно в таборі коштувати буде 5 к. ч. Се число богатьох налякало. Чимало відпало з тих, що думали їхати. Чути: дорого, на місяць 150 к. ч., не маємо стільки грошей... 
Часто і я думаю над грошовою справою. Велике ризико беру на себе. Дефіциту ніхто не покриє. Се навіть сказав мені жупний скарбник. Богато є видатків в таборі. Чимало йде гроша на орґанізаційні справи, змов таки й харчування мусить бути не зле, щоби молодь добре відживлялась і винесла користь з табору що до здоровля та щоби родичі не закинули, що “наші діти голодували”. Такі розмови сильно підривають авторітет Пласту. Для чого все то писати? Той, що бере на себе всю відповідальність за ведення табору, той се розуміє, а дія решті воно байдуже. 
Кінець шкільного року. 
Сьогодня останній день науки, завтра рано видають свідоцтва, а в полудне відхід до табору. Сотник Канюк і Сорокопуд вже ходять за мною та також мають свої турботи. 
У мене повно всяких питань. Деколи зявляється думка, чи не ліпше зробити більшу прогульку і на сему кінець. Ні, се не можу зробити. Чому? Вже дав наказ, була оповістка — тож мушу довести діло до кінця. Таке рішення не булоби пластовим і коли табору не зробимо, то кладемо на себе чорну пляму. “Без підпори Управи і Праги ви не спромоглися на табор, за слабі ваші сили і не мають ваші пластуни пластового духа” — не раз буду чути я від Чехів, Мадярів і Жидів. 
Твердо рішаю почати орґанізацію вже семого табору. В дорогу, любі пластуни. Збірка завтра рано. Скоб! 
По дорозі до табору. 
Вийшло нас 1З пластунів. Всі веселі і вдоволені. Я радію, що мало. Зроблю невеликий табор і займуся пропагандою в селі про наш любий Пласт. Вийшли. Ніхто не знає, що пів години назад я, в рахунок платні, взяв авансом 500 к. ч. 
Веду точно всі видатки. Хай молодь знає, на що пішли гроші. 
Перечин 28. VI. 
Добули візок. На вузкоколійку поклали всі шатра, посудину, харчі і по черзі пхаємо до Ремет. Економія з видатками — наш девіз. 
Перші дні в лісі. 
Тут буде табор, тут кухня, тут. вхід до табору, тут в...к, тут то, тут друге, вибираємо місця в лісі. 
Добре сказати, треба зробити все самим. На честь і славу наших ужгородських пластунів вміють вони все робити самі. Навчилися. Першу фасолю в таборі колись закопали в землю в Заброді. Самі роблять кухню, самі будують, самі варять. Ні кухаря, ні столяра, ні пічника не потребують. Все своїми руками. В долині потока видовбуємо місце на кухню, носимо каміння і будуємо. Два дні минуло і серце табору готове. Мало нас і тяжка припадає нам праця. Мушу сам давати примір. Додержуюся пословиці "мало приказати, треба ділом показати". Працювати не сором. Се лише підіймав мій авторітет. 
Дехто каже, що я, займаючи відповідальне місце в Пласті, мусів би лише приказувати, а переді мною кожний пластун мусить стояти позір. Спаси і сохрани мене від сего. Се є проти мого погляду і переконання. Не хочу замісць доброго пластового співжиття, братерства і згоди вносити офіціяльність, зверхність, — в тому так мало пластового. 
Може я і хибно дивлюся, але ті успіхи, які дала моя метода, не говорять за необхідністю зміняти приняту мною тактику. Молодь і так шануй та слухає мене. 
Перший тиждень в таборі. 
Майже все зроблено. Шатра, як образочки — виглядають в лісі між соснами. Кухня добре і варить, порядок налагоджується і всі ми, піоніри табору, починаємо відпочивати. Скоро прийде таборова шляхта. Вона не любить початку і кінця табору, бо тоді найбільше праці. 
Думав, що буде нас мало, але дістаю відомости що до нас злітаються берегівці, мукачівці, пражани. Число росте. Вже понад 70. Гей-гей — от тобі маленький табор Годі не приняти, як свого табору не мають. 
15. VII. Сьогодня чекаємо дорогих гостей. Знає про се лише кількох. Вже 3 дні наперід вислав я на зустріч гурток пластунів. Надходить вечір, а їх не має. Може що трапилось. Вже турбуюся, але з долини чути голоси. Нарешті вітаємо гостей в таборі. Всіх пять. Велику і тяжку зробили дорогу. Честь їм. Сповнили вони велике завдання, влили нам в кров богато нового, додали любови і єдности, братерства й дійсного товариського життя. Дуже скоро стали вони нашими таборянами. Навіть охрестили їх при таборовому вогні і тим звязали їх навіки з нами. Спочатку чулися вони трохи змореними і не так, як дома, але за пару днів так зжилися, що й не пізнати. Стала одна пластова родина. Приходять до мене в шатро і оповідають вражіння про гостей: “ Ми вже знаємо, хто вони. Дуже добрі пластуни і такі завзяті скоби. Ми з ними багато говоримо, вони богато знають. Не пускаймо їх назад до Праги. Нам треба таких” 
Пластунки також стали нам любі всім (...) вдачею і працевитістю. 
Одним словом, сих 14 днів гостювання (...) Гуцулки і Верховники лишиться у нас (...) памяткою. (Далі буде).
З нашого життя.
III. Верховний Пластовий Зїзд.
В днях 25. і 26. грудня 1927 р. відбувся Третій Верх. Пл. Зїзд. Взяли в ньому участь звязкові й опікуни, чимало запрошених гостей із чільних наших громадян та деякі представники нашої преси. Значіння III. В. П Зїзду підносить те, що на ньому пораз перший взяли участь представники пл. відділів на Волині, яких Зїзд вельми радісно повитав.
Зїзд приніс великі корнети для У. П. У. Звіти верховних установ і Окр. Звязкових дали докладний образ фактичного стану У. П. У., реферати і голоси учасників вказали багато нових шляхів у пл. діяльности а поважні й річеві дискусії вказали на деякі недомагання в У. П. У. та дали вказівки, в який спосіб їм зарадити.
На загал після звітів діяльність в У. II. У представляється добре, та однак вона не одностайна і не у всіх пл. відділах однакова. Залежить вона в великій мірі від звязкових. Всюди відчувається брак старших громадян, що хотілиби щиро занятися пл. працею. Багато перешкод зі сторони шкільних і адміністраційних властей. В останнім часі на Волині почали адміністр. власти розвязувати пл. відділи, подаючи такі мотиви як „uzywanie przv cwiczeniach palnej broni, to jest lasek drewnianych“ і т. п. Шкільні знову ж пласти позволяють дуже радо на існовання пл. відділів під маленькою умовою, саме, щоб вони підлягали Zwiazkowi Нагсerzy Polskich. Всіх членів У. П. У. після статистики около 4.000; з того членів Селопласту 600. а ремісн. 250. Ось се цікавіші дані зі звітів. Багато дещо справді цікавого можнаб подати з діяльности деяких пл. відділів, але се на иншому місці.
Багато нових думок внесли реферати прелєґентів. Передовсім визначився глибиною і далекосяглістю думки реферат д-ра Тисовського, що представив пл. ідеї в теорії і їх переведення в практиці. Над висказаними ним думками розвинулася дуже по-важна дискусія, в якій забирали голос найповажнійші наші громадяне, висказуючи свої побажання відносно напряму пл. виховання. 
Інж. Сербин реферував справи економічні, а ст. пл. В. Кархут, JI. Ч. справи таборів. З запалом і ясністю думки зясував завдання Пласту взагалі, а зокрема нашого і методи до їх переведення ст. пл. скоб Ісаїв Петро, Л. Ч., а надпрограмою дали доклад про Селопласт п. Семенюк, про пл. пресу Підгорецький і про пл. абстіненцію проф. Ю. Каменецький та ст. пл. Сенів Іван.
Ось декілька важніщих думок з рефератів та дискусії.
В Пласті повинно звернутися більше уваги на національне виховання. Без нього пластуни, хоч посідатимуть инші пл. прикмети, не принесуть для нації бажаних кори-стей. Тоді инші, що в тому напрямі виховані переберуть всю ініціятиву в свої руки і попрямують вперід на зустріч золотому сонцю Батьківщини, а пластуни лишуться позаду і будуть хиба других в їх прямуванні доганяти. (Б. Кравців). 
Пластун хай держиться соняшного боку життя. — Життя повинен він мати за гру, а світ за площу гри (за Б. Пауеллем — ) 
Прикмети, що їх має виплакати пл. виховання можна уняти в звичайне рівняння н. пр.: 2ах = 5. „2“ представляє всі добрі прикмети фізичні (здоровля) і здібности духові (умові) і фахові, які потрібні кождій людині, що хоче вдержатися на поверхні життя. "а“ — це загальна звісна рівняння, яку принимає кождий пл. систем і улад, се є ті загально Людські засади, що їх приписують десять Божих заповідей. "х" це незвісна в рівнянню, за яку кождий пл. улад підставляв иншу своєрідну вартість відповідно до потреб своєї нації, чи свого середовища, як н. пр. Ідеї національні, соціяльні, релігійні чи инші. І тільки тоді, коли за х підложиться вповні відповідну вартість, рівнання вповні справджувться і пл. виховання дає бажані для даного середовища висліди. (Ісаїв П.) 
Старші пластуни повинні мати теж своїх опікунів а поміж найвизначнійших наших громадян, щоб вони поглиблювали у ст. пл-ів їх ідеольоґію, орієнтували в ріжних суспільно-політичних напрямах та були їх духовими провідниками (Ю. Каменецький).
В пл. таборах повинні розповідати дещо з визвольних змагань очевидці, яких належить до сього упросити. 
Водний Пласт принесе для нас дуже великі користи. Море — ріка дає емоцію, виробляє відвагу, силу і здоровля, доказом чого є нормандські вікінги, або й наші козаки, яких не могла поконати жадна мілітарна сила. 
Кождий пластун-(ка) не тільки сам придержуєтьси абстіненції, але ширить її теж як найбільше серед свого окруження (Ю. Каменецький; в тому напрямі виніс теж Зїзд подібну резолюцію). 
В кождім Куріні [обовязково] мусить бути бібліотека з найконечнішими пл. книжками. 
Звязкові мають дуже відвічальні діловодства, бо вони безпосередно стоять в стичности з пл. молодю і передовсім від них залежить пл. виховання. Які звязкові, така пл. молодь, така діяльність пл. відділів. Звязковий обовязаний знати зокрема душу кождого пластуна свого відділу наскрізь і навіть, коли треба, зокрема до кождого примінювати потрібні методи. Коли пл. виховання не дасть бажаних вислідів, то відвічальність за те перед укр. народом поноситимуть передовсім звязкові і їх за те судитиме історія (Ісаїв II.). 
З замітніщих рішень — це деякі зміни в орґанізації верховних пл. установ. Отворено саме управу для Уладу Пл. Юнацтва. В.П.К., значить, править цілим Укр. Пл. Уладом через три управи: І) Уладу Укр. Ст. Пл-ів, 2) Уладу Пл. Юнацтва і 3)Уладу Новиків. 
III. В. Пл. Зїзд замітний і тим, що на ньому серед великої радости учасників Зїзду, бурі оплесків та окликів "слава" відзначено хрестами заслуги трьох вельми заслужених своєю довголітньою пл. працею членів У.П.У, про що пишемо в передній статті. 
Підчас Зїзду першого дня відбувся в Народній Гостиниці спільний обід для усіх учасників Зїзду, підчас якого держали своє слово о. пралат Куницькнй, п. дир. О. Макарушка, що був предсідником Зїзду, відзначені хрестами д-р О. Тисовський і С. Ле-вицький та инші. Час обіду перейшов вельми симпатично і причин вся дуже до збратання та братньої сердечности між учасниками Зїзду. 
Як попередні Зїзди своїми обрядами зверталися рідше на зовні (поширення пл. ідеї, забезпечення правне та орґанізація У.П.У.), так сей Зїзд звертався радше внутр, був родинною, братньою самокритикою і застановлявся над поглибленням пл. виховання (Петро Бистрий, Л.Ч. )
Зїзд Старших пластунів відбувся дня 18. грудня 1927. В ньому взяли участь представники майже всіх відділів ст. пл-ів. Всіх учасників Зїзду около 70. Звіти виказали, що число ст. пл за останній пл. рік зросло до 300 (около). Та на жаль не всі ст. пл-и заняті чинно в Пласті. Багато з них є тільки записані до У.У.С.П. За те деякі пл-ни(ки), а навіть відділи ст. пл.-ів розвивають гарну пл. діяльність. Зїзд застановлився над зміною ор-ґанізації У.У.С.П., щоб вона була більш гнучка і виніс в тім напрямі деякі рішення, а дальші зміни поручня остаточно усталити Гол. Управі. Головою Гол. Управи вибрано ст. пл. Богдана Кравціва, якому надано право кооптації инших членів Гол. Управи Крім того вибрано референтною праці для ст. пл-ок ст. пл.Дакмію Герасимовичівну. Треба замітити, що деякі ст. пл.-(ки) не застановлялися як слід над деякими важними пл. справами і для того між рішеннями Зїзду знайшлися і такі, що може їх цілком не треба було рішати. Дивно, що деякі рішення Зїзд рішав, опісля їх реасумував, а врешті поновно рішав, через що очевидно показувався доволі неконсеквентним. На будуче побажаним було-би, щоб Зїзд не гаяв часу на деякі менш важкі справи, які може поладнати Гол. Управа, щоб за те стало часу на справи більшої ваги. Може більше значіння для Уладу Ст. Пл-ів, як сам Зїзд мали передзїздові наради всіх ст. пл-ів, що перебувають у Львові, т. зв. „семінарі“ , де була доволі жива і обильна виміна гадок, заки вони врешті вирівнялися та дещо уодностайнилися. (П. Бистрий).
З пластового Фронту
І Пласт має свій фронт. Хоч і не військо ми, а мусимо боротись, боротися о наше, о пластової ідеї і Пластового Уладу істнування. Мусимо з цею думкою погодитися: нас — зєднаних під одним прапором, хочби це був символ найідеальнішої ідеї — бояться. Ходить конче о це, щоб ми не єдинились: Пригадуйте собі казочку про це, як то патички дадуться ломити поодиноко, а богато разом — не годен. Отже треба (кому треба) — ці патички все розтрясати, не дати їм повязатись. Ось в чому біда. Пластова ідея, це небезпечний мотузок — вяже тай вяже, ту розтрясеш, а там повяже. І мотається; требаб — (кому треба) – розривати силою — аж лють бере, як воно мотається! 
По півторамісячнім арешті за — ведення Пласту в Косові вийшов на волю наш скавтмастер і звязковий М. Горбовин. Витаєм його на волі щиро, а ще щиріще подивляємо його запал для пластової ідеї. Бачите: фронт, падуть жертви, і — не одинока це і не остання. По правді, як воно звичайно — одні падуть инши встають тай ідуть. Чомусь то з добрими ідеями все так, далі вже по тім і пізнати добру ідею, — що має переляканих противників і упертих борців. А ще, хоч трохи, „підгризків" — а це звичайно свої, і це найгірші вороги, скриті, облесні, а злобні і самолюбні. 
А читали ви припадково (бо на сталу лєктуру годі того роду часописи поручати) ч. 10. з 1928. т. зв "Ілюстрованого Курєра Цодзєнного? Що їм, бачите, не сором в своїй власній державі, в своїх щоденниках виписувати такі безглузді небилиці на волинськи: ґвалт, рятуйте бо пластуни постріляють нас — пластовими палицями! (пишуть не смійтеся: "древняне моделє пальней б оні"…)  Це булоби гумористичне, якби люде, що це вичитують, не брали поважно цього всього “цо в газецє стої напісане”. А так, то начинається такого, волосся стає дубом на голові і висилають канону против малих хлопчиків і дівчат. Бо чиж це не канона — поліція, ревіз ї, суди, вязниці, грошеві кари, нагінка на культурні товариства за що —  за вправи рушниками, за співи народніх пісень, за пластовий закон, за гру Кіма, за українську пластову відзнаку і за то всьо проче, з чим рішучо ніхто нікому, як світ далекий і широкий, не мав потреби критися? З чим вони боряться, чого вони хотять? Вони самі собі дивувалисьби, якби не огортала їх отця якась паніка, бо в паніці людина перестає розумно думати й д лати. Тому годі нам запускатися в дискусії, а тільки — треба тямити, що підчас паніки тратують і душать найскорше саме — дітей, а далі тих, що слабі, що падуть. Тому наша порада: Паніка і її причина їх річ, а наша — не дати тратувати дітей і самим не впасти. А ще: опамятувати свідомих і несвідомих „підгризків".
Пл. вечір в Луцьку
Дня 3. XI. 1927. в Просвіті в Луцьку відбулися шк вечерниці Пластового Дівочого Куріня ім. Лесі Українки — з великим моральним і матеріальним успіхом. Поставлено було: „Свято пробудження весни", казку на 4 дії у постановці виховательки Марії Орел-Степняк. Укр балєт — „журавель" і хоровід виконано по мистецьки у постановці пластунки Оксани Степурівни. Ще були точки: козак, деклямації та сольо. Запросили ще й кобзаря Костя Місевича, щоби заграв кілька дум. (Опис того вечера поміщений в „Українській Ниві", ч.63. з 1927. р. Варшава). 
Признання для коломийських пластунок. 
На Верх Пл. Зїзді висказала п. О. Кисілєвська для коломийських пластунок своє признання, зазначуючи, що вони одинокі з поміж дівчат сповняють точно і совісно всі просьби, з якими до них звертаються деякі інституції, чи навіть поодинокі особи. І так н. пр. такий заклик до збирання підчас ферій но селах народніх пісень писанок, вишивок і т. п. взяли собі до серця і виконали з поміж дів. молоді тільки пластунки. Сей і тим подібні факти ставлять в її очах Пласт вельми високо Беріть собі пластуни(-ки) з своїх коломийських товаришок добрий примір і наслідуйте їх. 
За Пласт в тюрмі. Як відомо, вже тому кілька літ на донесення поліції завізвано перед суд скмстра М. Горбового і членів 25 Пл. К. в Косові за приналежність до „нелегальної" орґанізації, себто до Пласту, мимо того, що Пласт існує зовсім прав-но на основі статуту Укр. Кр. Т-ва ох. д. і о н. м. у Львові як його секція. По дозгл: розправах звичайних і апеляційних засуджено за деякі неформальности скмстра М. Гарбового на тюрму, а деяких членів 75. Пл. К. з заміною на гривну. І ото недавно відсидів скмстр Горбовий півтора місяця в тюрмі за Пласт. Та нема зла, щоб на добро не вийшло. Всяке чесне страждання родить добрі овочі. І от судова кара тим більше запалила косівських пл-ів і деяких громадян до пл. ідеї так, що навіть підчас відбування кари приходили до тюрми до скмстра Горбового деякі косівські батьки, щоб він приняв їх дітей до Пласту. Витаємо отже Тебе, Брате Скавтмастре М и х а й л е, на в о лі та віримо, що Твоя незаслужена кара збільшить ряди тих, що під прапором пл. ідеї бодро прямують до Величнього Майбутнього. (Редакція)
Святковання ювілею О. Кобилянської. В грудні 1927. р. святкувала О. Кобилянська 40-літній ювілей своєї письменницької діяльности. Як бачимо зі звітів, пластуни(-ки) брали чинну участь у всіх концертах, уладжуваних громадянством а тої нагоди, а Куріні, що мають її за патрона відбували свої концерти, чи академії. Між иншим уладив святочну академію з тої нагоди і 33-й П. Курінь у Львові (дів). в одній з саль ім. Лисенка. Симпатичні деклямації, хорові співи та ясний і рішучо виголошений реферат курінної Старосольської виповняли програму академії. З слуга в уладженню академії належить енерґічній звязковій того Куріня ст. пл. Нусі Чемеринській, та не менче енерґічній та діяльній курінній Старосольськй. 
Свято ялинки для новиків відбулось у Львові заходом Управи Уладу Новаків в пл. домівці дня 5. II. 1928. Відспівані новиками колядки при освітленій ялинці, гарні і добре виголошені деклямації Скварківчої, Ф. Харозської та симпатичного новика Омеляна Бучацького виповнювали першу часть свята, після якої відбулись товариські забави, що розвеселили пластову молодь. 
Подібне свято ялинки уладив V. Звязок новиків в Стрию дня 5. II. с р. Програма менш більш така, як і у Львові. Пригравала орхестра 5-того Пл. К. Присутних богато стрийських пл-ів-ок та родичі новиків. — При сій нагоді замітимо, що V-тий Звязок новиків в Стрию, оснований в цвітні 1927. р., від самого початку не гірше розвивається, як звязок у Львові. Виведення націон. танків на стрічі Верхов. Округа, перероблення семи проб для нов., впорядницький курс, приготовання николаївського свята і згадана млинка — отсе кілька даних з його діяльности. Тепер числить V-тий Звязок нов. 93 членів.
До Верховної Пластової Команди.
Старшина Жіночого Кружка "Рідної Школи" імени Ганни Барвінок складає отсим як найщирійшу подяку усім пластунам, які своїм трудом прийшли нам у поміч при улаштуванню "ялинки Рідної Школи". Передовсім з найглибшим признаннєм мусимо згадати Вп. Панів Петра Пясецького і Мирослава Раковського, бо їх повним посвяти услугам завдячуємо моральний і матеріяльний вислід нашого свята. Сердешна їм дяка за се! 
За Старшину Кружка: 
М. Волошинова, голова. Конст. Малацька, секретарка.
Спростовання.
У ч. 9(48). "Молодого Життя" з 15. XII. м. р. була поміщена вістка, що громадянство м. Косова заявило готовість забезпечити удержання пластовому інструкорови для тамошнього Пласту. Цю вістку помістила Редакція в переконанню, що ця заява була вислідом порозуміння тамошнього громадянства з діяльним там з рамени Пласту і дія розвою пластової ідеї дуже заслуженим звязковим. Довідуємося одначе, що згадана заява, хоч і дуже відрадна, вийшла від когось, що не порозумівся в цій справі з тамошнім нашим звязковим. Щоб отже не виглядало воно на якийсь наш крок против вельми заслуженого члена нашого уладу і звязкового, заявляємо, що поміщена нами вістка ніяк не пересуджує справи оконечного іменовання цього, що рефлектувавби на це місце і визначення йому обовязків. Це в Пласті йде все правильною дорогою, отже в порозумінню з діяльними вже в місцевості і в окрузі пластовими властями, а ніяк в колізії з їх діяльністю. 
Тим, що відійшли. 
Роман Пєліх,
пл. розвідчик
11-го Пласткуріня ім гетьм. І. Мазепи в Станиславові, проживши літ 18, упокоївся дня 19-го червня 1927. В.Й.П.
Укр Пл. Улад поніс болючу втрату. Невмолима смерть забрала з його рядів духового провідника - pi¬венського пл. Куріня ім. І. Мазепи 
Володимира Беняка,
проф. укр. прив. ґімназії в Рівному, який упокоївся дня 8. падолиста 1927 р. Померший був взором укр. громадянина який безпереривно працює для добра Народа. Мимо великої скількости занять по укр. громадським установам покійний не вагався взяти на себе обовязку духового проводу молоді, що забажала виховуватися на пластових методах. Захоплений тими методами задумував Покійний поширяти їх на рідній Холмщині та смерть, перериваючи нитку Його незвичайно трудящого і для народнього добра повного посвяти життя, не дала Йому змоги виконати Його ідейних плянів. 
На вічний супочинок супроважали Дорогого Провідника і Приятеля прибиті болючою втратою пластуни, та постановляли піти у праці для Народа Його слідами. 
Курінь ім. Л. Українки в Володимирі Волинськім покинула на віки дня 25. листопада 1927. пл. учасниця 
Тетяна Голіцина.
Покійна у 15. році життя належала до наймолодших та найревніщих членок Куріня ім. Л. Українки. Мимо заборони несвідомих родичів виховуватися на пл. методах серед укр. свідомої пластової молоді — брала Покійна участь у пл. праці та терпеливо зносила неприємности, які Її з цього приводу стрічали. Своїм хрустальним характером, добротою та всіми иншими прикметами правдивої пластунки, якими все визначалася, — здобула любов і привязання всіх товаришок. 
Одинокою журбою Її на смертній постелі було те, що мусить опустити тільки сходин і на довший час заперестати працювати в Пласті. Бажанням Її було повернути як найскорше до праці та причинитися до реалізування пл. ідеї. Та доля не дозволила Їй цього. 
27. падолиста 1927 р. відпровадило Покійну до могили з великим жалем пластове володимирське брацтво, прощаючи Дорогу Товаришку похоронним співом. 
Спи Товаришко — спокійно! Ми працюємо над здійсненням пл. ідеї! Хай присниться Тобі хвилина її здійснення! 
Сумна вістка наспіла до нас: на дорозі до Великої Мети, в розгарі життя і молодости забрала нам смерть одного з найідейніщих учасників пл. руху, скромного і тихого, але великого його піоніра. 
Дня 19. І. попрощав на завсігди свій Курінь бл. п. 
Ґрабовський Станислав Іван,
пл. розвідчик, курінний 37. Пл. К. в Самборі. Покійний був один з тих, що в службі для батьківщини не знають завеликих жертв, що своє молоде життя для неї кождої хвилі посвятити готові. 
Не лиш вмів вести молодий гурт, але вмів його натхнути, вмів захопити і впоїти віру у власні сили і змагання в часі зневіри і пригноблення. І хоч раз на все покинув свій гурт, то одначе память про цього молодого воїна що впав к жовнір на становищі, — буде світлим приміром правдивої самопосвяти і служби! 
Земля Йому пером!
Похорон відбувся дуже величаво. Домовину несли товариші пластуни 13 вінців, дуже багато людей, прощальні мови і співи. 
З великим сумом сповіщаю, що дня 24/ХІІ. 1927 р невмолима смерть скосила з нашої пластової ниви молоду квітку життя (вовченя) 
Ірусю Овдієнко.
Сподівалися ми від Неї в будучому багато праці для добра Укр. Пл. Уладу, але слабеньке її здоровля не дало їй сили працювати і Вона відійшла від нас. 
Най буде Тобі земля пером,
Наймолодша, але Незабутня
Товаришко!
Засилаю Тобі в останнє наше пластове „Скоб"! 
м. Рівне на Волині. В.Саблій, пл. розв. 
Вісти з В.П.К. 
Обіжник ч. 10/17.
а) Відзначення.
В.П.К. на сходинах з дня 23. Грудня 1927 р. надала -Пла¬стовий Хрест за значне д і л о Верх. От. скмт. Северину Левицькому й членові В.П.К. Др. Олександру Тисовському. Відзначення вручено на Верх Пл. Зїзді 25/12 1927 р. в прияві представників цілого У.П.У. Відзн. „Свастику заслуги" одержав пл. р. 51. П. К. Л е в. 
б)	Іменування скавтмастром.
В.П.К. іменувала скавтмастром У. П. У. проф. в. Густі С т е ф а н а Д і д и к а. 
в) Зареєстровання таборів.
В.П.К, переглянувши звіти, зареєструвала хлопячий табор на Соколі з літа 1927. під проводом сквтм. Т. Поліхи, як З. Інстр. Пласт табор типу Б і висказала вождові своє повне признання й подяку на письмі. Рівнож зареєстровано прогульку по Карпатах і Підкарпаттю літом 1927 р під проводом Біленького Ф., як мандрівний пласт. табор. 
Приказ ч. 1/17. В справ видань У. П. У.
ВПК. видала в грудні 19(...)7 р. збірку всіх своїх розпорядків під з. „Пластові приписи й розпорядки“ (ціна 1 1/2 зол) і опис однострою й відзнак п. з. „Пластовий однострій" (ціна 50 гр), яким доповнює або в части й змінює давні приписи й розпорядки Кождий пластовий відділ обовязаний поширити в кольопортаж і отеї видання, а зокрема закупити для себе стільки примірників сих видання, скільки є Гуртків у Куріні. Команди Курінів і Гуртків подбають, щоби зі згаданими приписами й розпорядками запізналися всі пластуни(-ки) і тому посвятять сій справі в міру потреби навіть окремі сходини Гуртків. Книжки можна одержати або через пласт, постачання у Львові, або через Окр. Звязкових. В міру сего, як успішно будуть кольпортовані отсі видання, видасть В. П. К. дальші випуски своїх видань, а се "Вимоги іспитів умілости", „Пластовий впоряд", "Про таборування" і т. д. 
За згідність 
І. Гладкий, 
секретар. 
Нові книжки.
Пластові приписи й розпорядки, що обовязують в Укр. Пл. Уладі, видані Верх. Пл. Кмдою. Зібрав Петро Ісаїв. Львів 1927 грудень 16. ст. 128, ц. 1 50 Записки укр. пластуна ч.8. 
Пластовий однострій, доповнив і устійнив Василь Вол. Курхут, рисував А. Малюца. Львів, грудень 1927, 4(...) ст.12 Записки укр. пластуна ч. 9. ц. 50 с. 
Отсі дві книжки повинен набути кождий укр. пластун, а вже конечно кождий пл. провідник, бо без них не буде міг правильно й успішно нести пл. діяльности. 
К. Губаляк. Пластунки (...) ческого переклав (...) Ужгород 192 (...) "Ватра ". 8; ст (...) ціна 2 кр. ч. 
Сільскогосподарська вистава. Стрий 25 ІХ -2.Х. 1927. Львів (...) (одноднівка на виставу). 
Альбом Подкарпасько (...) родный край П-Русь, З віршами і малюнками уложив (...) Ужгород 1927. Бібліотека Новинки "Пчілка" ч. 25 Друкарня (...) Василіан в Ужгороді. (...) ст.104, ілюстрацій 148. Тираж 3500 прим
Вісти зі світа.
Український Еміґрант ч. 8. 1927. приносить важні причинки до географії України. А кождий пластун цікавиться ґеоґрафією свого краю: "Українців на Сибірі і Далекому Сході (Зелений Клин) є около 1 міліон на загальне число сибірського населеня 10 міліонів. В Казакстані, це є на Кірґіаських степах, над північним берегом Каспійського моря, було після статистики з р. 1925 більш як 531.000 Українців. Їх заняття — господарство. Вони держаться укр. мови і звичаїв. З інтелеґенції нема там нікого. 
Дві цікаві історичні повісти друкує д-р Осип Назарук; одну: “Проти орд Джінґісхана” в “Католицькому Проводі” у Філядельфії, другу “Роксоляна” в  “Новій Зорі” у Львові”. Опісля, думаємо буде з них відбитка окремою книжкою. Подібно друкувалась повість Ю. Опільського “Тінь велитня” у “Раді” у Львові. Думайте, Пластуни(-нки), де ми примістимо переклади пластових повістей , прим. Кіплінґа “Кім” та других? Добрі ради давайте в Редакцію. А може знайдете якого накладця поміж знайомими, що хотівби рушити свої доляри? 
Люди думають, що з того, кілько чоловік зуживає паперу, можна сказати, на якім степені культури він стоїть. Обчислили, що кождий мешканець Америки потребуй річно 62 кг. паперу до писання, у Анґлії 37 кґ., у Німеччині 21, у Франції 19, в Австрії 14, в Японії та Чехах по 10, а в Росії тільки 3 кг ( „К. Схід" ). 
За кожде слово споминів з подорожі понад океаном платили видавці Ліндберґови-летунови по 40 долярів. 
В гробниці Тут-Анкґ-Амона під Каіром отворили 4. комору. Знайшли богато вартісних предметів та статуеток, а також добре переховані дактилі. 
Італієць Домасі зробив рекорд висоти лету літаком. Підлетів на 11.827 м Попередній рекорд летуна Американця був 11.727 м. „Skaut" (Львів) ч. 1. 1928. дивується, що у пас harcerzy звуться Лісові Чорти, а zuchy чортентята Що за непоінформованість!! 
До Шановних Редакцій! 
Просимо ласкаво вибачити, що в сьому числі не містимо згадок ні рецензій надісланих нам журналів і книжок. З браку місця зробимо се в слід. числі. 
Редакція „М. Ж". 
Загадки. Влучні розвязки загадки з ч. 8 (47). м. р. в спізненім речинці дальше надіслали: Стецько Сірополк, Роман Винницький, Степовий Вітер, Антін Яременко, О.Кзратницький, Іван Булзіцький, Скоролетний Крук, Тарас Ліськевич і дир. шк. в Подусільній, к. Нараєва Левко (назвище нечитке). Розвязку загадок з ч. 9.(48.) м. р прислав тільки одинокий пл. розв. Шкаралупка зі Станиславова. Длятого речинець надсилання розвязок загадок з. ч. 9. (48). продовжаємо до 10. марта с. р. і нових в сім числі не подаємо.
Передплата "М. Ж."
В краю річно ...........4.5зл.
1/2 річно..........2.5 зл.
1/4 річно......1.5 
в Америці: річно....1 дол.
Ось жерело доходів! Черпайте з нього!
Не при одному Куріні є садок, зглядно — при пл. домівці, або і в якого пластуна чи пластунки. Він аж проситься на поміщення пасіки. Тож, чи не завести б її? Воно не тяжко От купити де одного — двох пнів пчіл, добре походити біля них, розвести більше роїв, а там уже прибуток готовий. Неодні з пластунів добудуть іспити вмілости, неодні богато дечого навчаться доброго від пчілок, а з часом дехто може мати й удержання з пасіки. Не вчисляючи те, що не одну фінансову "діру" можна буде залатати прибутком із пасіки. Спробуйте! 25. Пл. Курінь має вже два пні і сподіється ще цього року їх подвоїти. Котрий Курінь буде слідуючий? 
Чорнегірський Вітер
ОГОЛОШЕННЯ
Купуйте найліпше
МАСЛО
десерове
тільки в рідній установі,
в СКЛЕПАХ
„МАСЛОСОЮЗУ“
уЛьвові та на провінції.
«Т р и к о т а р н я»
Перша українська робітня волічкових виробів
поручає в найліпшім ґатунку:
костюми від зол ……………………………………….45-65
Жакети………………………………….25-30
Жін. і Муж. пульовери………………… 2-27
...камізельки …………….25-30
Камаші……………4-8
Ташки………………6-8
Панчохи (вовняні)………..6-8
Скарпитки………………4-6
Замовлення приймає пл. постачальник.
