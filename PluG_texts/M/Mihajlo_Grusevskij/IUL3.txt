ДРУЖИННА ПОВІСТЬ
Пам’яті Миколи Дашкевича
Повісті Київського літопису. Київський літопис як збірник. Поруч «Слова о полку Ігоревім» дружинна, або воєнна, повість духом і складом тісно споріднена з «Словом», як то вже почасти ми вище бачили, — се найбільша культурна і літературна вартість нашого старого «золотого віку». Але тим часом як «Слово» з сього боку давно вже відповідно оцінене і стало осередком всього того інтересу, який викликає в нас стара література, — дружинна повість губиться звичайно в загальнім понятті «літопису», розпливається в сірій масі літописних записок, не виступаючи скільки-небудь яскраво в нашій уяві. Видобути її з сього занедбання і неуваги і представити в відповідній перспективі, дати пізнати її з усіма ціннішими, оригінальнішими прикметами — се завдання історика нашої літератури, до котрого я по можності хотів би наблизитися. Тому й уділяю сорозмірно багато місця в плані сеї роботи сій недоціненій галузі нашої літературної спадщини, стараючись познайомити читача безпосередньо з цікавішими частями сих повістей. А тому що з них маємо головно те, що заховались для нас в складі Київського літопису XII століття, то наперед уважаю потрібним розглянутися в сій пам’ятці. Хоча з літературного погляду сей літопис як цілість не має великого інтересу — настільки він механічно компілює різний матеріал, не зв’язуючи його ні єдиною літературною манерою, ні єдиним ідеологічним настроєм, нам варто пізнати ті операції, яким підпали різні літературні твори, що заховалися в нім. Для оцінки сих пам’яток се має чималу вагу, отже і наш суд про дружинні повісті, котрим хочемо приглянутись, буде в значній мірі залежати від загальних спостережень над редакційною роботою, переведеною над ними укладчиками сеї літописної компіляції.
Одначе з сього боку, як цілість, Київський літопис XII в. студійовано дуже мало, без порівняння менше, ніж старший літопис, котрого він становить продовження. Тому й інші помічення будуть доволі загальні і далеко не будуть в стані вичерпати справи.
Те, що зветься в історіографії «Київським літописом», в звісній уже нам волинській компіляції, представленій т. зв. Іпатською копією та іншими з нею спорідненими 1, безпосередньо продовжує старшу київську компіляцію, замкнену в 1116 р. видубицьким ігуменом Сильвестром. Завершена ся друга київська компіляція була в тім же Видубицькім монастирі, незвісним на ім’я монахом, в році 1199 або 1200. Се зовсім ясно виникає з аналізу кінцевої частини сеї компіляції, як се далі побачимо. Менше ясно, як ішла ся робота по укладанню компіляції: добору матеріалу і його препаруванню. Чи той редактор, котрого руку пізнаємо в останніх 1190-х рр., проробив редакторську роботу над усім матеріалом, почавши від другого десятиліття, чи він уже мав перед собою раніше складені компіляції, які продовжували Сильвестровий літопис десь до половини або до третьої чверті століття? На се питання поки що даються тільки загальні гіпотетичні відповіді.
Костомаров, прироблюючи аналіз сього літопису для свого курсу 2, поділив його на кілька частин. Коротші записки, котрими продовжується Сильвестровий літопис, він уважав ділом того ж Сильвестра, спираючись на однім варіанті, переданім Татищевим. В ширших звістках, які починаються в 1130-х рр. і до часів Ізяслава (1146), він бачив нову руку літописця. Далі вирізняв історію десятиліття 1146 — 1156. Під р. 1171 він бачив знов нову руку літописця — оповідання про похорон кн. Володимира Андрійовича, держане в першій особі («поидохомъ c Володимеромъ из Вышгорода»), дало йому підставу добачати в сім літописці третьої чверті століття ігумена київського монастиря св. Андрія, Симеона на ім’я, учасника сього похорону. Потім нову руку він бачив від р. 1175, — як далеко мала б вона сягати, сього він не означив. По його гадці, літопис продовжувався в XIII в., і оповідання про погром Києва в р. 1203 і про нещасливу битву на Калці 1223 р. він признавав останками сього літопису.
Бестужев-Рюмін, що піддав потім літопис докладнішому розборові 3, вважав такі означення безпредметовими, тому що весь літопис, від початку і до кінця, має характер компілятивний, виразно виявляє неодностайне походження своїх складових частин, зачерпнених з різних локальних літописів України.
1 Див. т. II, с. 108.
2 Лекцій по русской исторіи, 1861.
3 О составЂ русскихъ лЂтописей, 1868: він тут проектував для літопису назву «южнорусского свода», але ся назва не прийнялась, бо таким «сводом» був і Сильвестровий літопис.
Помічення справедливе: літопис, як його маємо, на всім своїм протязі носить на собі знаки пізнішої руки, може, й не одної, яка повкладала різні додатки, порозбивала колишні одностайні оповідання звістками, зачерпненими з інших джерел, та власними рефлекціями й стилістичними прикрасами. Одначе через те не тратить своєї рації, особливо з становища літературно-історичногр, завдання визначення тих частин літопису, які, по всякій правдоподібності, походять з-під одного пера, являючись індивідуальними творами, які характеризують певний культурний осередок, час і обставини свого утворення. В своїй історії України я коротко зазначив головніші верстви і складові частини сеї компіляції в її теперішнім стані 1. Після того [ак.] Шахматов, розвиваючи свої гіпотези щодо літописання, його збирання в різних збірках чи «сводах», висловив кілька здогадів, щодо тих літописних збірок, з котрих зложився нинішній Київський літопис 2.
1 Історія Укр.-Руси, т. III, с. 487 другого вид.
2 В своїй студії «Общерусскіе лЂтописные своды XIV — XV вв.», що друкувалися в 1900 р. (Журналъ Мин. Нар. Просв., 1900, кн. IX і XI, докінчення в 1901 р., кн. XI), доказуючи існування серії північних компіляцій, котрих ініціаторами він уважав митрополитів, Ш. при тім старавсь вияснити ті літописні джерела, з яких війшов до них історичний український матеріал. Найстаршим митрополітанським «сводом» він уважав збірку, доведену до 1305 р., котру використав потім мніх Лаврентій (його літопис, власне, кінчиться сим роком, 1305, тільки він, по гадці Шахматова, доповнив збірку 1305 р. з Ростовського літопису, що, мабуть, сягав третьої чверті XIII в.). Вона мала бути зладжена в Володимирі з ініціативи м. Петра, потім Кипріян її продовжив до 1390, а в 1423 р., за м. Фотія, мали б сю збірку піддати новій редакції і продовжити до того часу. До сеї останньої збірки Ш. приложив назву «Володимирського Поліхрона», згадану між своїми джерелами Тверським збірником поч. XVI в., і вважав її джерелом пізніших літописних компіляцій: Ростовської, Воскресенської, Никонівської, Львова. Відти, по його гадці, пішли звістки, котрих ми не знаходимо в нашім волинськім збірнику 1288 р. (Іпатіївського й ін. кодексів), а читаємо в тих компіляціях. По його думці, між джерелами Поліхрона була «Южнорусская лЂтопись», котру він ближче характеризував як твір чернігівський, доведений, правдоподібно, до 1284 р. — закінчений, мабуть, повістю про Курське князівство (баскака Ахмата), котру обговорюємо нижче. Його використав також «Южнорусскій сборникъ», як він зве наш волинський збірник 1288 р.
По його гадці, сей збірник уложився з кількох літописних зводів. «З них можуть бути означені: Галицько-волинський, з котрого, крім третьої частини збірника, деякі запозичення попали і до перших двох: наприклад, сюди належить ряд відомостей про галицькі події, між іншим відклик під 1145 р. до галицької події, записаної нібито «въ заднихъ лЂтЂхъ», а в дійсності в «Южнорусскім збірнику» пропущеної; відти ж зроблені під рр. 1111 і 1114 деякі виписки, що йдуть від Амартола і Малали (хронографа), бо знайомість з Малалою у автора Галицько-волинського літопису безсумнівна. Суздальський звід, що в значній мірі відбився на першій частині збірника. Київський — відти взято чимало статей, що торкаються Мстиславичів і Ростиславичів (м. ін. похвали Мстиславові, Романові, Давидові Ростиславичам, похвала Рюрикові Ростиславичу). Нарешті, до сього ж зводу ввійшла та «Южнорусская лЂтопись» (Чернігівська), що послужила джерелом Поліхронові» (1901, XI, с. 157).
Сей чернігівський літопис, по гадці Шахматова, майже в цілості ввійшов в склад Поліхрона (с. 171). Він містив в собі літопис XI в. в ширшій редакції ніж та, яку читаємо в Лавр. і Іпат. кодексах, відти походять екстразаганції згаданих вгорі компіляцій, що йдуть від Поліхрона, з-перед 1110 р., тим часом як у Лавр. і Іпат. текст літопису XI в. читається в дещо покороченій суздальській редакції (с. 164 — 5). Одначе Чернігівський літопис, з другого боку, не самостійний від київського літописання: «в основу його ліг южноруській [київський] звід, зложений в 1223 — 1231 рр.», котрий базувавсь на другій редакції літопису XI в. (1117/8 р.) (с. 171). Його то редактор уложив звісну передмову, в котрій заявляв намір оповісти історію Руси «отъ Михайла царя до Александра и Исаакія», себто до здобуття Царгорода Латиною в 1204 р., а потім друга рука продовжила «отъ взятія кієвскаго до калковскаго бою», як читається в хронологічній таблиці деяких компіляцій, опертих на Поліхроні (с. 170).
Сей складний комплекс гіпотез дослідник ускладнив слідом ще більше, поставивши (в студії «ИзслЂдованіе о Радзивілловской, или Кенигсбергской, лЂтописи», 1902) здогад про існування Переяславського літопису, опертого на Сильвестровій редакції літопису XI в., зробленій в Переяславі і там продовженій до поч. XIII в. Він, мовляв, ввійшов до компіляції, списаної в Володимирі суздальськім (таких компіляцій Ш. приймає для XII в. тут дві — 1185 і 1192 р.), і через сю компіляцію послужив джерелом київського літопису 1200 р. Свій же здогад про компіляцію 1204 р., опертий на передмові Софійського Временника, він потім змінив цілком, перенісши її на століття раніше, як ми бачили вище.
В статті про Нестора-Літописця, опублікованій в 1914 р., дослідник висловив переконання, що «зачате Сильвестром діло продовжувалося в Михайлівськім [Видубицькім] монастирі принаймні до кінця XII в.» — кінцева похвала свідчить про се. Я вважаю се вповні вірною гадкою. Але коли прийняти існування такого упорядкованого, постійного літописання в Видубицькім монастирі протягом цілого століття — літописної школи і традиції, так би сказати, тим самим доволі трудно говорити, що основою того літопису, який тут вівся, лягав то літопис переяславський, то володимирсько-суздальський абощо. Очевидно, можна б говорити тільки про відомості, котрими доповнювався той матеріал, який збирався в сім монастирі.
Але розвинути й докладніше обгрунтувати сі побіжно і принагідно кинені гадки йому не вдалось: смерть забрала його, перше ніж від праці над старшим циклом літописання він встиг перейти до ближчого розсліду літописання XII — XIII в. Висловлені ним в сій справі здогади, часто змінювані, зостались не зведеними в якусь суцільну систему і небагато послужили пізнанню літописання сеї доби з літературного боку. Піднята останніми часами одним з його учеників, нашим земляком Е. Перфецьким проба розвинути і уаргументувати здогади свого учителя поки що не посунула наперед сеї справи 1.
1 Автор начеркує такий образ київського літописання в XII в.: «Уже в першій пол. XII в. в Києві ведеться одночасно кілька літописів, а саме: «Перша київська літопись», яку почали вести зараз за «Повістю врем. літ», «Друга київська літопись» і київські Софійські записки. В 1174 р. твориться в Києві літописний звід, основою котрого лягла «Перша київська літопись», а крім того, ввійшов туди й інший, не київський матеріал; сей звід найдокладніше відбився в зводах редакції Поліхрона (як тверський і Львова). Але звід 1174 р. скоро був наново оброблений, сполучений з київськими софійськими записками та іншим, не київським матеріалом: відбиття сього зводу бачимо в зводах північної редакції (як Лаврент. і Радзивіллів.) В 1198 р., або скоро потім, «Друга київська літопись» була сполучена з другою редакцією київського зводу 1174 р. (як Лавр, й ін.); сей київський звід ліг основою полудневої редакції (як Іпат.)». — «Русскіе лЂтописные своды и ихъ взаимоотношенія», Братіслава, 1992, с. 88.
Про «Другу київ. літопись» автор нічого не сказав ближче: які докази її існування, в якім обсягу і в якім часі. Дата 1174 р., як закінчення одного київського літопису, власне, оповідання про пограблення Києва Ярославом, мене не переконує, бо я бачу продовження сеї історії в дальшій звістці про переговори Ростиславичів з Андрієм, перервані його смертю (Іпат. с. 394), а з літературного погляду повість про смерть Мстислава Ростиславича під 1178 р. правдоподібно належить тому ж перу, отже, між 1174 і 1178 рр. не бачу перерви. Присутність переяславського літопису в таких розмірах, які надає йому автор (включаючи туди й оповідання про походи на половців під рр. 1185 і 1186), не відчувається в київському літописі. Висловлена Костомаровим і поновлена Шахматовим гадка, що деякі записки могли бути дописані до Сильвестрового літопису в Переяславі, де Сильвестр був єпископом в рр. 1118 — 1123, розуміється, можлива, але специфічно переяславського в них дуже мало, і ті переяславські звістки, які стрічаємо в київському літописі, могли бути записані і в Видубицькім монастирі. Переяславський літопис зостається слабо обгрунтованою гіпотезою.
Літературний дослід українського літбписання XII — XIII в., і спеціально — великої київської збірки 1200 р., вимагає передвступної філологічної роботи, котрої над ним досі не переведено, а без приготовчих студій рукописів, мови, стилю не можна осягнути тут ніяких позитивних, непохитних результатів. При недостачі таких студій і наш літературний розбір, як я вже зазначив, неминуче мусить бути теж побіжним і в значній мірі гіпотетичним.
З сими застереженнями перейдемо тепер Київський літопис 1200 р. як збірку літературного матеріалу, як наш літературний архів XII в., так як Сильвестрова збірка 1116 р. являється таким архівом XI в.
З такого погляду перша третина сього літопису 1200 р., між рр. 1110 і 1146, менше важна, особливо її вступна частина, до початків боротьби Мономаховичів з Ольговичами. Маємо тут переважно відірвані річні записки, то зовсім короткі, то трохи довші, такі, що переходять в маленькі повісті, але переважно доволі загальні, шаблонові, позбавлені характеристичних прикмет стилю, настрою, Індивідуальних подробиць, які дали б можливість судити про їх походження і авторство. Ті, які дають щось більше понад сухий факт, якесь освітлення і характеристику мотивів і діячів, виявляють велику лояльність до Мономаха і його династії; нема нічого, що б виявляло неприхильність або навіть критичне становище супроти них, навпаки, автори записок, коли беруться судити про вчинки Мономаха та його синів і наступників на київськім столі: Мстислава і Ярополка — все роблять, щоб оборонити їх правду і право в конфліктах з іншими князями.
Напр., в оповіданні про війну Мономаха з Ярославом волинським, його зятем, а сином попереднього київського князя Святополка, очевидно, покривдженим і ображеним заходами Мономаха коло закріплення київського стола за своєю родиною, літописець не освітлює нітрохи мотивів, які водили Ярославом. Не знаходить навіть якогось слова милосердя для трагічної долі сього київського княжича, що впав під стінами свого міста з руки убійників-ляхів, правдоподібно, підкуплених, хто зна — може, Мономаховими ж агентами. Навпаки, він старанно обілює Мономаха, переносячи конфлікт з сфери політичної на грунт патріархальної родинної моралі: Ярослав, бувши зятем Мстислава Мономаховича, показав непослух свому старшині, і Бог покарав його за таку гордість, і з того дається така наука:
«З того, братнє і дружино, розумійте, за ким Бог: за гордим чи за смиренним? Володимир ще в Києві був, збирав велике військо, і Богові моливсь на насильство й гордість Ярослава; Мстислава пустив під Володимир перед себе, а сам хотів іти по нім з усім військом. Але сталась велика поміч божа благовірному князеві Володимирові з його єинами, за чесне життя його і за смирення його. Той бо молодий гордивсь проти свого стрия [Мономаха] і теж проти тестя свого Мстислава. А дивіться, братиє, який і милостивий Бог — призирае і боронить смиренних і праведних. Гордим Господь Бог противиться, а смиренним дає благодать».
Описуючи конфлікт Мстислава з Всеволодом Ольговичем, що відібрав Чернігів у свого стрия Ярослава, котрому Мстислав присяг помагати і не поміг, літописець оповідає цілу історію про те, як київське духовенство розгрішило Мстислава від сеї присяги, щоб уникнути кривавої війни:
«Був в ті дні ігумен [монастиря] святого Андрія Григорій, давніше люблений Володимиром, шанований і Мстиславом, і всіми людьми його, — він то не позволив Мстиславові встати війною за Ярослава, сказав: "Се тобі менше, аніж пролити кров християнську, коли, переступивши хрестне цілування, не встанеш на війну!". І зібравши собор єрейський, бо митрополита в той час не було, сказали Мстиславові: "На нас буде той гріх!" І Мстислав вчинив їх волю і відступив хреста [цілованогої Ярославові, але плакався того всі дні життя свого».
Описуючи пізнішу війну Мстиславового брата і наступника на київськім столі Ярополка з тим же Всеволодом, автор записки так оповідає її закінчення:
«Всеволод, почувши, що у Ярополка велике військо, злякався, а люде чернігівські підняли крик на Всеволода: "Ти хочеш тікати до половців, а волость свою дати на пагубу? то до чого потім будеш вертатись? Краще лиши своє високоуміє та проси миру. Ми бо знаємо милосердя Ярополкове, що він не радий кровопролиттю і Бога ради пристане на мир, бо він пильнує Руської землі!" Всеволод, почувши се, схаменувсь і почав посилати до Ярополка, просячи у Ярополка миру. Ярополк же, як благий і милостивий вдачею, маючи в серці страх божий, як і батько його мав страх божий, все розсудивши, не захотів кровополиття, але зробив мир з ним» 1.
Сі записки, як бачимо, перейняті, з одного боку, церковним духом, а з другого — великою сторонничістю в освітленні подій з становища Мономахової династії, можуть справді походити з Видубицького монастиря, фундованого Мономаховим батьком. Очевидно, тут тримались тісні зв’язки з династією, яка не забувала його й потім, протягом всього XII і навіть XIII в. (Данило, Мономахів пра-праправнук, заїздив сюди в своїй прикрій дорозі до Орди і казав монахам собором молитись за нього). Натурально, що й записки провадились все в освітленні якнайкориснішім для сеї династії.
Панування Всеволода Ольговича, що по смерті Ярополка перехопив київський стіл у Мономаховичів, описане в ряді досить великих записок, доволі одностайно, хоч і ся частина (1140 — 6) поперебивана пізнішими вставками і різними записками. Таку вставку, напр., ми бачили вище — про війни Мстислава з половцями, з нагоди повороту полоцьких князів 2.
1 Іпат. л., с. 207, 210, 216. Цитую тут і далі з вид. 1871 р.
2 Див. в т. II, с. 228.
Дальше, під р. 1143, напр., читаємо коротку записку про весілля у Всеволода, визначну своїм правовірним, чернецьким ригоризмом, котрим вона сильно відбиває від інших записок літопису: «Приведе Всеволодъ за сына своєго Святослава Василковну полотьского князя, и скупишася братья вся, и безбожний ЛяховЂ; и пиша у Всеволода, и тако разидошася». Два роки далі читається історія Петра Власта («Петрка», як його зве наш літопис), що, бувши в службі Володаря, видав свого патрона полякам; вона відкликується до попереднього («о немъ же бЂ в заднихъ лЂтЂхъ писано»), чого в дійсності в сім літопису нема, а було, правдоподібно, в тім джерелі, звідки сю записку взято. Й інше под.
Те, що зостається по вилученню таких додатків і вставлених звісток та може вважатись основним оповіданням про події, як я вже сказав, має доволі одностайний характер. Оповідання доволі багате, детальне, одначе сухіше і стисліше в порівнянні з повістю про Ізяслава Мстиславича. Позбавлене церковних, християнсько-моралістичних метикувань, з одного боку, з другого — риторичних і артистичних прикрас. Відношення до правлящого київського князя Всеволода досить стримане; очевидно, автор не має ніяких симпатій до нього, ніде не проривається з якоюсь спочутливою, похвальною заміткою, як то ми бачили в попередніх записках в відносинах до Мономаховичів. Але і від різких відзивів, від підсування яких-небудь особливо ганебних мотивів йому він здержується. Взагалі оцінки подій переважно здержливі; не тільки суб’єктивні рефлексії, але й виразні вияви симпатій чи антипатій автора доволі рідкі. Нижче наведений буде уривок, для порівняння.
Тепер зазначимо, що записки з першої пол. XII в. часто в буквальній подібності, тільки в коротшій формі, повторюються також в Суздальському літописі, і то так, що се не можна звести до простого запозичення з Київського літопису, з тої редакції його, яку маємо, бо звістки Суздальського літопису, хоч загалом коротші, мають, одначе, не раз такі відміни або додатки, які показують, що взято їх з якогось іншого джерела. Се вказує, що була якась літописна збірка київських записок з першої пол. XII віку, теж компілятивного характеру вже, не одної руки, з котрої зачерпнули свій матеріал і наш Київський літопис і Суздальський.
З смертю Всеволода оповідання доволі непомітно переходить в те, що називатиму далі «повістю про Ізяслава» (Мстиславича), — найбільш цінну частину Київського літопису, і взагалі — одну з визначніших пам’яток нашої старої літератури і культури. Закорінена звичка трактувати наші літописні збірники як щось суцільне була причиною, що досі не було зроблене майже нічого, щоб по можності зреставрувати сю пам’ятку в тих частях, які від неї заховались, та пізнати її як індивідуальний твір. Робота, щоправда, нелегка, вона повинна бути переведена, властиво, через усей літопис, аби відрізнити ті літературні твори, що ввійшли в його склад. З одного боку, мусить бути переведене порівняння текстів різних пізніших компіляцій, що дають цінні вказівки для відрізнення різних редакційних верств, з другого — філологічний розбір тексту, його лексики і складні, що кине світло на різницю в літературній манері різних авторів, почислених літописом.
Характеристичні прикмети стилю сеї «повісті про Ізяслава», на мій погляд, виступають виразно в оповіданні про в’їзд його до Києва після побіди над Ігорем («Изяславъ же възрЂвъ на небо и похвали Бога и силу животворящаго креста о таковой помощи єго, c великою славою и честью въЂха в Києвъ, и выидоша противу єму множество народа, игумени съ черноризцы и попове всего города Києва в ризахъ, и приЂха къ Святой Софьи, и поклонися святой Богородици, и сЂде на столЂ дЂда своєго и отца своєго»). Перед тим лежить нейтральна зона, яка не відрізняється скільки-небудь різко, з одного боку, від оповідань про Всеволода, з другого — від повісті про Ізяслава, бо, як побачимо нижче, дуже різких різниць в стилі сих дружинних повістей XII в. взагалі нема (а філологічних помічень, кажу, досі не переведено). Можливо, що повість про Ізяслава починалась, власне, покликанням його на київський стіл. Напр., те місце, що починається тепер в літописі словами: «И не угоденъ бысть Кияномъ Игорь, и послашася къ Переяславлю къ Изяславу рекуче: "Поиди, княже, къ намъ, хочемъ тебе"» — се може належати вже до повісті. Але початок її, мабуть, відпав. Та й взагалі оповідання її про події першого року Ізяславового князювання чи, краще сказати, боротьби за Київ тепер так поперебиване додатками з другого джерела, писаного з становища Ольговичів, що місцями дуже нелегко розрізнити, що належить до повісті про Ізяслава, а що до сього другого джерела. Властиво — двох джерел, писаних з становища Ольговичів, бо оповідання про боротьбу Ольговичів, звернене головно проти їх братаничів Давидовичів, що вели супроти них доволі круту і нехарактерну політику, особливо Ізяслав Давидович, силуючись обстояти свою прерогативу, як старша лінія потомства Святослава, писане звичайним «дружинним стилем», треба ще відрізняти від виривків з історії убийства Ігоря Ольговича, написаної стилем житійним, агіографічним. Думаю, не без інтересу буде придивитися сьому комбінуванню паралельних повістей в нинішнім літописі: воно не тільки висвітлює нам складання літопису, але ілюструє й сю дружинну літературу, різницю в літературній манері, в настроях і поглядах сих дружинних письменників. Для сього буде краще навести сі тексти в оригіналі,
Отже, як я згадав, історія князювання в Києві Ізяслава в нинішнім літописі розпочинає сей текст:
«И не угоденъ бысть Кияномъ Игорь. И послашася къ Переяславлю къ Изяславу, рекуче: "Поиди, княже, къ намъ! Хочемъ тебе!" Изяславъ же, слышавъ и съвокупи вся своя, поиде на нь ис Переяславля, вземъ молитву у святого Михайла [переяславської кафедри] у єпископа у Єфимья, и перейде ДнЂпръ у Заруба. И ту прислашася к нему Чернии Клобуци і все Поросьє, и рекоша єму: "Ты нашь князь, а Ольговича не хочемъ! А поЂди вборзЂ, а мы съ тобою!"
И поиде Изяславъ къ Дерновуму, и ту совокупишася вси Клобуци и Поршане. Томъ же мЂстЂ прислашась к нему БЂлогородци и Василевци тако же ркуче: "Поиди! ты нашь князь, а у Волговичь не хочемъ быти". Тому мЂстЂ приЂхаша отъ Киянъ мужи нарекуче: "Ты нашь князь, поЂди, Олговичевъ не хочемъ быти акы в задничи [дідичним володінням]! кде узримъ стягъ твой, ту и мы c тобою готови єсмы!"
Изяславъ же събра вся на поли, и хрестьяны и поганыя, и рече имъ: "Братьє! Всеволода єсми имЂлъ въ правду [як] брата старишаго, занеже ми брать и зять старЂй мене, яко отецъ. A съ сими [Всеволодовими братами, котрим той передав по собі Київ] како ми Богъ дасть и сила животворящаґо креста: да любо си голову свою положю передъ вами, любо си налЂзу столъ дЂда своєго и отца своего!"
И то рекъ, поиде на нь».
Сей текст, очевидно, належить до повісті про Ізяслава; не дуже яскравий, він все-таки різними стилістичними подробицями (як отся «сила животворящаґо хреста» й ін.) вповні підходить до стилю повісті. Але слідом за наведеними словами наступає паралельний текст про покликання Ізяслава киянами, стилістичної фактури і політичної орієнтації зовсім відмінної, очевидно, писаний прихильником Ольговичів і неприхильно настроєним до політики київської громади (властиво, її проводирів):
«Игорь же посла къ братома своима [Давидовичам] Володимиру [и] Изяславу и рече: "Стоита ли, брата, у мене у хрестномъ цілований?" Она же и въспросиста у него волостий много. Игорь же има вда и повелЂ има поити к собЂ. Она же поидоста.
Игорь же позва УлЂба и Йвана Войтишича [очевидно, вони тоді були на чолі київського боярства] и рече има: "Како еста были у брата моєго, такоже будете у мене". A УлЂбови рече: "Держи ты тысячю [найвищий уряд], какъ єси у брата моего держалъ".
Всекозненый же дьяволъ, не хотя любви межю братьєю, и вложи в серце злымъ съвЂтомъ УлЂбови тысяцкому [и] Иванови Воитишичю, иже свЂщаста свЂтъ золъ съ Кияны на князя своєго [Ігоря]. И почастася слати къ Изяславу Мьстиславичю рекуче: "Поиде, княже, вборзЂ! идета ти Давыдовича Йгореви в помочь!" Иже бяху велику честь приймали отъ Всеволода и отъ брата єго, ти же почата лестити подъ княземъ своимъ!
Изяславъ же Давыдовичь Ђха вборзЂ. ЦЂловалъ бо бяше хрестъ у святого Спаса [в чернігівській кафедрі] съ братомъ с Володимиромъ къ Игореви и къ брату ero Святославу. Єпископь же черниговьский Онофрий прозвитеромъ своимъ рече: "Аще кто сего крестьного цЂлования съступитъ, а проклять будетъ господьскими 12 празниками!" И по малЂ же дний съступиста Давидовича хрестьного цЂлования 1.
1 Сей уривок виглядає як вставка, яка розбиває історію зради киян Ігореві, розпочату в попереднім фрагменті і продовжену нижче. Слова нижче: «о нихъ же переже рекохомъ», мабуть, додані з огляду на перебій оповідання сею вставкою.
Начальници Же быша свЂту злому, о нихъ же переже рекохомъ: УлЂбъ тысячкой же, Иванъ Войтишичъ и Лазарь Соковьскый, а въ Святославли полку Василь Полочанинъ и Мирославъ Хиличь внукъ. И совокупиша около себе Кияны и свЂщашася, како бы имъ возъмощи перельстити князя своєго. A къ Изяславу порлаша рекуще: "Поиди, княже! СъвЂщали ти ся єсмы рекуще c Кияны: хочемъ поринучи стягъ побЂгнути c полкомъ своимъ въ Киевъ". Къ Игореви же и къ брату єго Святославу почаша лестью молвити рекуче: «ПоЂди противу Изяславу!"
Игорь же съ братомъ Святославомъ възрЂвши на небо и рекоста: "Изяславъ цЂловалъ крестъ к нама, яко не подъзрЂти Києва [не претендувати] "».
Дальший уривок я вважаю фрагментом повісті про Ізяслава, судячи по нейтральності тону і деяким стилістичним прикметам («многоє множьство»):
«И прийде Изяславъ ко валови идЂже єсть Надово озеро у Шелвова борку, и ту ста полкы подлъ валъ съ сыномъ своимъ Мьстиславомъ. Кияне же особно сташа въ Олговы могылы, многоє множьство. Стоящимъ же єще полкомъ межи собою и видивъ Игорь [и] вси єго вои, оже Кияне пославшеся и пояща у Изяслава тысячкого и съ стягомъ и приведоша и къ собЂ. И потомъ переЂхавше Берендичи чересь ЛыбЂдь и взяша Игоревы товары передъ Золотыми вороты и подъ огороды».
Дальший уступ не розвиває сеї ситуації, яка вже, властиво, стала для Ігоря критичною, але повертає оповідання ще раз назад, до зради, Уліба й Івана Войтишича, про котре говорила повість прихильника Ольговичів:
«И то видивъ Игорь рече брату своєму Святославу и сыновцю своєму Святославу Всеволодичю: "ПоЂдите, братьє, въ своя полкы, а како ны c ними Богъ росудить!" И УлЂбови тысяцкому своєму и Иванови Войтишичю такоже рече: "поЂдита въ своя полкы!" 1 И приЂхавъ УлЂбъ въ свой полкъ, такоже Иванъ, и поверга стягы и поскочи къ Жидовьскымъ воротомъ».
1 Коли кияне вже взяли собі тисяцького від Ізяслава, й Ігор то «видивъ», то не було вже що посилати УлЂба до його полку, він там не мав що робити. Ся непослідовність теперішнього оповідання вказує на сполучення двох різних текстів: не послідовність, а положення поруч себе двох різних представлень того самого моменту.
Історія київської зради, з своїм «всекозненымъ дьяволом», як бачимо, досить сильно відбиває від дружинної повісті; правдоподібно, вона належить до мученицької повісті про Ігоря, дуже характеристично скомбінованої з повістю про Ізяслава, особливо в історії убийства Ігоря киянами, що потім зосталось особливо дражливим моментом в пам’яті про тодішні події. Кияне вбили Ігоря в роздражненню на нову зраду Давидовичів, що наново підіймала війну з чернігівськими князями. Хотіли, очевидно, тим положити край претензіям чернігівських князів, які закаламучували київське життя. Думали, мабуть, налякати їх такою нечуваною в тодішніх відносинах розправою над князем, та ще й черцем (Ігор, розхорувавшися й стративши надію на життя, перед тим постригся й жив в монастирі). Але вороги Ізяслава зложили вину сього інциденту на нього і зробили з помсти за убийство «святого мученика» нове гасло боротьби за Київ. Відси бажання повісті про Ізяслава вигородити його, довести повну непричетність його до убийства. А з другого боку, розмальовування святості і мучеництва Ігоря в писаннях ворогів Ізяслава і Мстиславичів. Пізніший редактор літопису, очевидно, рівно далекий від завзяття обох партій, скомбінував обидва джерела без усяких застережень, положивши поруч себе паралельні місця, перейняті цілком протилежними тенденціями:
«Въ тоже веремя 1 Изяславъ посла Києву къ брату своєму Володимиру — того бо бяшеть оставилъ Изяславъ в КиэвЂ — и къ митрополиту Климови, и къ Лазореви тысяцкому, и рече имъ: "Созовите Кияны на дворъ къ святЂй Софьи, ать мой посолъ молвить рЂчь мою к нимъ, и скажеть льсть черниговьскихъ князий".
Кияномъ же всимъ съшедшимся отъ мала и до велика к святЂй Софьи на дворъ, въставшимъ же имъ въ вЂчи, и рече имъ Изяславль посолъ: ЦЂловалъ вы князь свой! 2. Язъ бяхъ вамъ явилъ: се удумалъ есмь со братомъ своимъ Ростиславомъ, и съ Володимиромъ [и] съ Изяславомъ Давыдовичема поити на стрья своєго на Гюргя, и васъ есмь съ собою вабилъ. И вы мнЂ єсте рекли: "Не можемъ на Володимире племя на Гюргя [вар.: на Володимерича Юрья] рукы възняти, но оже на Олговича, хотя и c дЂтми идемъ c тобою!" 3
1 Сі слова, можливо, вставлені редактором літопису для зв’язку.
2 Далі слідує «рЂчь» (посланиє) Ізяслава до киян.
3 Київська громада, не бажаючи усобиці між Мономаховичами, на котрих дивилась як на свою династію, відмовила була Ізяславові своєї участі в задуманім ним поході на Юрія, разом з Давидовичами: заявила охоту помагати на Ольговичів, взагалі на чернігівських князів, але не на Мономаховича Юрію. Коли тим часом вияснилось, що Давидовичі пристали до Юрія і його союзника Святослава, Ізяслав рішив наперед порахуватися з ними і завізвав киян, щоб сповнили своє слово.
Се же вы являю: се Володимеръ Давыдовичь и Изяславъ, и Всеволодичь Святославь, ємуже азъ много добра створихъ, цЂловали ко мнЂ крестъ, нынЂ же цЂловали потай мене хрестъ къ Святославу Ольговичю, а къ Гюргеви ся послали, а надо мною лесть учинили: хотЂли мя любо яти, любо убити, про Игоря. Но Богъ мя заступилъ и хрестъ честный, егоже ко мнЂ цЂловали. НынЂ же, братьє Кияне, чего есте хотЂли, чимъ ми ся єсте обЂчали: поидиге по мнЂ к Чернигову на Ольговичъ! ДоспЂвайте отъ мала и до велика, кто имЂєть конь, кто ли не имЂєть коня, то в лодьи! Ти бо (Ольговичі) суть не мене єдиного хотЂли убити, но и васъ искоренити!"
Кияне же рекоша: "Ради, оже ны Богъ тебе избавилъ отъ великия льсти, братью нашю! Идемъ по тобЂ и c дЂтми, акоже хощеши!» И рече єдинъ человЂкъ: "По князи своємъ ради идемъ. Но первое о семь промыслимы: акоже и преже створиша при ИзяславЂ ЯрославличЂ, высЂкше Всеслава ис поруба, злии они, и поставиша князя собЂ, и много зла бысть про то граду нашему, а се Игоръ, ворогъ нашего князя и нашъ, не в порубЂ, но въ святЂмь ФедорЂ! А убивше того к Чернигову поидемъ по своємъ князи! Кончаимы же ся c нимиї" Тоже слышавше народъ оттолЂ поидоша на Игоря в святый Федоръ.
И рече имъ Володимиръ: "Того вы братъ мой не велЂлъ! Игоря блюдуть сторожи! A мы поидемъ къ брату, якоже ны велЂлъ!" Рекоша Кияне: "Мы вЂдаємъ, оже не кончати добромь c тЂмъ племенемъ ни вамъ ни намъ коли любо!"
Митрополитъ же възбраняше, и Лазорь тысяцкой, и Рагуйло Володимирь тысяцкой, како быша не убили Игоря. Они же кликнуша и поидоша убивать Игоря. И Володимиръ всЂдъ на коня погна. И народи идяху по мосту, онъ же не мога ихъ минути, увороти коня направо, мимо ГлЂбовъ дворъ, и ускориша [випередили] Кияне передъ Володимеромъ».
Се оповідання повісті про Ізяслава, з її характеристичними прикметами: широким, багатим в фактичних подробицях і скупим на психологічне мотивування, многословним, чи краще — щедрим на слова розповіданням, з виразною тенденцією вигородити в сім інциденті Ізяслава і його прихильників (Володимира, митрополита і т. д.). Тепер наступає уривок з Ігоревої страсті, з характеристичною манерою агіографічного шаблону. (Завважити до речі, що в тім прототипі літопису, з котрого черпав нинішній київський літопис і нинішній суздальський, сих вставок з Ігоревої страсті не було, нема їх сліду в коротких витягах компіляції мніха Лаврентія; очевидно, вони були вложені пізнішою рукою, може навіть останнього редактора літопису).
«Игорь же услышавъ поиде въ церковь святаго Федора и въздохнувъ из глубины сердца скрушеномъ смиреномъ смысломъ и прослезився, и помяну вся Иовова, и размышляше въ сердци своємЂ тако: "Толикы страсти и различная смерти на праведники находили суть, и како святыи пророци, апостоли съ мученикы вЂнчашася и по ГосподЂ крови свои прольяша, и како святий священномученици, преподобний отци многыя напасти и горкыя мукы и различныя смерти прияша, искушени бывъше отъ дьявола, яко злато в горнилЂ, ихже молитвами, Господи, причти мя избраномъ твоємъ стадЂ съ десными овцами! И како святий правовЂрний цари прольяша крови своя, стражюще за люди своя. И єще же Господь нашъ Исусъ Христосъ искупи мира отъ прельсти дьяволя честною кровию", И тако глаголя тЂшашеться, и пакы глаголашеть: "Ты, Господи, призри на немощь мою, и вижь смирениє моє, и злую печаль и скорбь, одержащюю мя нынЂ, да на тя уповая стерплю! Ты бо, Спасе, глаголалъ єси: ВЂруя в мя аще умреть, живъ будеть въ вЂкы. И о всихъ сихъ благодарю тя, Господи, яко смирилъ єси душю мою! И сподоби мя прити на свЂтъ отъ темнаго и суєтнаго и маловременьнаго сего вЂка, и въ царствии твоємъ причастьника яви мя нетлЂньныхъ твоихъ и неисповЂдимыхъ благъ съ всими праведными, угожьшими тебе, Господи! И се нынЂ аще кровь мою прольють, то мученикъ буду Господу моєму!"
Они же [Кияне] устремишась на нь яко звЂрьє сверЂпіи и похытиша єго на обЂднии въ церкви святаго Федора, и манатью на немъ оторгоша. Онъ же рече имъ: "О законопреступници, врази всея правды, Христовы отметьници! Почто яко разбойника хощете мя убити? Аще крестъ цЂловали есте ко мнЂ, рекуще, яко имЂти мя собЂ княземъ, нынЂ уже и всего того не помянулъ быхъ, зане сподобилъ мя Богъ мнишскій чинъ въсприяти!"
Лукавый же нечестивый сборъ болЂ въпияше глаголя: "ПобЂйте, побЂйте!" И тако изъ свиткы изволокоша, и онъ велми възъгласивъ рече: "О оканьнии, не вЂсте ся что творяще! Се бо творите невЂдиньємъ! Аще и все тЂло моє наго оставите, [нічого то] — нагъ бо изидохъ изъ чрева матери моєя, и нагь отъиду тамо!" И то ему глаголющю и ємше поведоша изъ манастыря».
Від сього напушистого «страстно́го» оповідання виразно відбиває той фрагмент, що зараз наступає по нім і належить, очевидно, до повісті про Ізяслава (як показує не тільки тенденція його, але й порівняння з текстом Суздальського літопису, де він теж читається, тільки дещо в відмінній парафразі). Ігор не глаголає в нім мученичеськими текстами, а просто й натурально, як могла проговорити людина в руках схвильованої юрби:
«И срЂте й Володимиръ въ вратЂхъ манастырьскихъ, и рече Игорь възря на нь: "Охъ, брате, камо мя ведуть?" И скочи Володимиръ съ коня и огъну и коръзномъ [накрив своїм плащем], река Кияномъ: "Братьє моя, не мозите сего створити зла, не убивайте Игоря!" И доведе Володимиръ воротъ матери своєя, и ту начаша Игоря убивати, и удариша Володимира бьюче Игоря, Михаль же видЂ то и скочи c коня, хотя помочи Володимиру. Володимиръ же вмча и́ во дворъ матери своєя, Игоря хороня, и затвори ворота,* а Игоря пусти на Кожюховы сЂни * 1. Бьюче же Михаля отторгоша хрестъ на немъ и c чепьми, а в немъ гривна золота. *И выломиша ворота и вшедше въ дворъ узрЂша Игоря на сЂнЂхъ. И разбиша сЂни о немъ, и сомчаша и́ c сЂней и ту убиша и́ конець всходовъ *»
В нинішній редакції Київського літопису остання фраза заступлена фрагментом з Ігоревого житія, який знов повертає назад оповідання:
«Толику же множеству убивающимъ Игоря и пригна Володимирі Мьстиславличь, и скочи c коня, разгнавъ люди, паде на Игори. И тако Игорь въста и вийде въ дворъ Мстиславль. И тако людьє яша Володимира и хотЂша убити про [замість] Игоря. И тако из народа стояще и възоЂша Игоря, вбЂгша въ Мьстиславль дворъ. И тако народъ двигнушася и выломаша ворота. И тако побиша. Игорь же побиваємъ рече: "Владыко, въ руцЂ твои предаю духъ мой! прими в миръ твой душю мою!" Безаконнии же немилостивий побивше и́ отьинудь тЂло єго наго оставиша. И повергъше ужемъ за ногы уволочиша. И єще живу єму, ругающеся царьскому и священому тЂлу и волокоша и́ съ Мьстиславля двора чересъ Бабинъ торжекъ на княжь дворъ, и ту прикончаша й. И тако скончаша и́, Игоря князя, сына Олгова. Бяшеть бо добрый поборникъ отечьства своєго, въ руцЂ Божий преда духъ свой и съвлекъся ризы тлЂньнаго человЂка и въ нетлЂньную и многострастьную ризу оболкъся Христа, отъ негоже и вЂнчася въсприємъ мучения нетлЂнный вЂнець» 2.
1 Означені звіздками слова взяті з Лавр,
2 Іпат., c, 245 — 9, Лавр., c. 301.
Не так густо й інтенсивно, але в тім же роді поперебивана різними сторонніми додатками, то нейтральними, то орієнтованими на Чернігів і Суздаль, продовжується повість про Ізяслава далі. Характеристику її полишаю до дальшого розділу. Тут завважу тільки, що кінець її губиться в літописі также непомітно, як і початок. Через те, що редактори літопису й перед тим засипали її посторонніми текстами, дуже трудно зміркувати, де вони зовсім перестали з неї черпати, або вона закінчилася. Останній рік князювання Ізяслава, напр., виповнений записками, котрі до неї, по всякій правдоподібності, не належать; останнє оповідання, яке має досить характеристичні прикмети сеї повісті, — се історія походу Ізяслава на Галичину в 1153 році. Коротка звістка про смерть Ізяслава і посмертна його характеристика, хоч симпатична для нього, не належать, очевидно, до повісті. Досить натомість подібний до неї вигляд, але не яскраво характеристичний, має просторе оповідання про київські події безпосередньо по смерті Ізяслава: прихід до Києва Ростислава і утечу його назад до Смоленська.
Ряд ширших записок, котрі читаються потім про події київські, чернігівські й інші, з ними зв’язані, держаний в тім загальнім, середнім стилю, котрий можна назвати дружинним стилем XII в., взірці його побачимо ще нижче. Руки спеціально автора повісті про Ізяслава в них не видно, і нічого суцільного, характеристичного в них теж не помічується. «Руку», чи манеру, видно аж в посмертній характеристиці Ростислава під р. 1169. Нею відкривається серія таких характеристик князів сеї родини, що йдуть відси до кінця літопису, після Ростислава, його синів Святослава, Романа, Мстислава, Давида і декотрих інших князів, з певними улюбленими виразами, Losi communes, в тім роді як «приложися къ отцемъ, отдавъ обьщий долгъ, єгоже нЂсть убЂжати всякому роженому». Може бути, що сю одностайність збільшила і редакторська рука, яка потім перейшлась по сих характеристиках, поробивши виразні вставки. Така вставка ясно дає себе пізнати в характеристиці Ростислава, вона настільки цікава своїм змістом і стилем, що варта приглянутись сим двом текстам, основному і доданому:
«Того же лЂта исходяча 1 пойде Ростиславъ Новгороду, занеже не Добръ живяху Новгородци съ Святославомъ сыномъ єго. И приде Чичерьску к зяти Олгови — то бо бЂ Олегъ ждал єго, c женою. И позва Олегъ Ростислава на обЂдъ, и бысть радость велика въ тъ день межи ими. Олегъ же многы дары вдасть Ростиславу, и дчи [донька] єму вда многи дары. На утрии же день възва Ростиславъ к собЂ Олга и дчерь и паче болшими дары учредивъ всихъ иде Смоленьску. И начаша й срЂтати лутшии мужи Смолняны за 300 верстъ. И затЂмъ усрЂтоша й внуци. И затЂмъ усрЂте и́ сынъ Романъ и епископъ Мануилъ и ВнЂздъ, и мало не весь градъ изиде противу єму. И тако велми обрадовашася вси приходу єго, и множьство даровъ подаяша єму. И оттудЂ [иде] въ Торопечь. И оттудЂ посла сыну Святославу Новгороду, веля єму възъЂхати противу собЂ на Лукы. БЂ бо уже Ростиславъ нЂ здравуя велми. И ту снимашася на Лукахъ съ сыномъ и c Новгородци. И цЂловаша Новгородци хрестъ к Ростиславу на томъ, якоже имъ имЂти сына єго собЂ княземъ, а иного князя не искати, оли ся c нимъ смертью розлучити. И много даровъ взя у сына и у Новгородець и оттуду възвратися Смоленьску.
ВидЂвши же РогнЂдь, сестра єго, велми изнемагающа брата, и нача молитися, велячи єму лечи [бути похованим] Смоленьски въ своємъ єму зданьи [новій кафедрі смоленьскій]. Онъ же рече єЂ: "Не могу зде лечи, повезите мя Києву. Аще мя Богъ отъиметь на пути, то положите мя вь отни благословеньи у святого Федора. Аще ми Богь отъдасть болезнь сию, молбами пречистыя єго матере и святаго отца нашего Федосья печерьскаго манастыря игумена, то постригуся въ Печерьскомъ манастыри"».
1 Ся фраза, правдоподібно, змінена, як звичайно, при редакції. Іпат., с. 361.
Тут наступає пізніша вставка, написана, очевидно, на основі усної київської традиції, де факт, що Ростислав не, постригся в черці, мабуть, служив аргументом в дебатах на тему про передсмертне постриження — належить його похваляти, чи ні:
«Єгда отходя житья сего маловременьнаго и мимотекущаго, молвяше Семіонови попови, отцю своєму духовному: "ТобЂ въздати слово о том къ Богу, занеже възборони ми огь пострижения". Молвяше бо Ростиславъ часто то слово къ игумену печерьскому Поликарпу: "Тогда, игумене, взяхъ мысль отъ пострижения, єгда же прийде ми вЂсть изъ Чернигова о Святославли смерти Олговича". Молвяше же и то всегда къ игумену: "Постави ми, игумене, келью добру! Боюся напрасныя смерти, а [зрештою] что си о мнЂ Богъ устроить, и ваша молитва!"
Уставилъ же бЂшеть и сю добродЂтель в собЂ: у великий пость, въ всякую суботу и в недЂлю сажаше на обЂдЂ у себЂ 12 черньца, . третийнадесять игуменъ Поликарпъ. И тако тыхъ накорми, на тщихъ [не з порожніми руками] отпущаше. Самъ же по вся дни недЂли причащаниє имаше, слезами омывая лице своє и въздыханиємъ частымъ смиряя себе, и стонание отЂ сердца своєго испущая, всимъ видящимъ єго в толици смиреньи стояша, и тако не можаху удержатися отъ слезъ. Єгда же скончеваше весь пость, и тако учрЂжаше всю братью печерьскую. Великую любовь имаше къ святЂи Богородици [патронці Печерського манастиря] и къ святому отцю Феодосью 1.
1 Сей цікавий з побутового погляду екскурс має, очевидно, пояснити, коли і в якій обстанові проходили розмови Ростислава з Полікарпом про постриження.
И то повЂствоваше с Поликарпомъ по вся дни: "ХотЂлъ быхъ свободитися отъ маловременнаго и суєтнаго свЂта сего и мимотекущаго и многомятежнаго житья сего, єже преди въспоминахъ ти!" Онъ же єму тако молвяще; "Вамъ Богъ тако велЂлъ быти: правду дЂяти на семь свЂтЂ, въ правду судъ судити и въ хрестномъ цЂловании вы стояти!" Ростиславъ же рече: "Отче, княжениє и миръ не можетъ безъ грЂха быти, а уже єсмь былъ немало на свЂтЂ семъ. A хотЂлъ быхъ поревновати якоже и вси правовЂрнии цари...". И тако єму провЂстящю с Поликарпом игуменомъ, и рече єму игуменъ: "Аще сего желаєши, княже, да воля божия да будеть!" Ростислав же слышав отъ игумена, положи въ сердци своємъ, рекъ єму: "Пережду и єще мало время — суть ми орудЂица". И тако єму бесЂдовавши с нимъ и благословивъ єго отпусти и́».
1 Я опустив в тексті дальші побожні міркування, вложені в уста Ростислава; навожу їх тут в перекладі як небезінтересний вираз аскетичного світогляду: «Хотів би я поревнувати, як усі правовірні царі — пострадали і одержали нагороду від Господа Бога свого; як святі мученики — пролили кров свою і одержали вінці нетлінні; як святі отці — умучивши тіло своє постом, вузьким і тісним путем ходивши, дістали царство небесне; як і про самого правовірного царя Константина чув я, що він казав: «Коли б я знав, що такий почесний чин чернецький, Що він з ангелами безпосередньо приступає до престола Господня, — зняв би я вінець і пурпур». Звертаю увагу на ритм сього тексту.
Редактор, що увів сей побожний екскурс, зв’язав його з старим текстом стереотиповим: «Мы же не преднеє възвратимся». По сій фразі продовжується історія передсмертної подорожі Ростислава:
«И поидоша с ним из Смоленска, а уже єму велми изнемогающю. А и бы [сть] в селЂ в РогнЂдинЂ в ЗарубЂ и нача молвити Иванкови Фроловичю, покладнику своєму, и Борисови Захарьичю: "Взовита ми Семіона попа, ать [нехай] створить молитву!" A самъ въздЂвъ руцЂ свои нача молитзу творити, зря къ иконЂ святой Богородици:
Пречистая Богородице,
вышыли єси ангелъ, архангелъ, всея твари честнЂйши,
помощнице обидимымъ,
ненадЂющимся надЂяниє,
сиротамъ заступнице,
убогимъ кормительнице,
печальнымъ утЂшениє,
грЂшнымъ спасениє,
хрестьяномъ всимъ поможениє!
Милостива єси, Госпожа,
милостью своєю помилуй мене, гртзшнаго раба своєго Михайла,
ризою честною защити
и умоли воплощьшагося ис тебе Бога!
Препояши мя силою свыше на невидимыя и видимыя враги!
Всемилостивая владичице Богородице,
въздвигни мя изъ глубины грвховныя,
и просвЂти ми очи сердечньи,
и спасения сподоби мя грЂшнаго раба своєго, — 
яко держава Христа Бога нашего съ Отцемъ и Сыномъ и Святымъ Духомъ.
И възрЂвъ на икону самого творца, нача глаголати тихымъ гласомъ слезы испущая отъ зЂницю: "НынЂ отпущаєши раба своєго, владыко, по глаголу твоєму, с миромъ..." И бЂ видЂти слезы єго лежачи на скранью єго яко женчюжная зерна. И тако отирая слезы убрусцемъ успе мЂсяца марта въ 14, а въ 21 вложенъ бысть въ гробъ у святаго Феодора, въ отни єму [батьковім] манастыри, приложивъся къ отцемъ своимъ».
Манерою своєю сю повість нагадує пізніше оповідання про смерть Святослава Всеволодовича, під 1194 р., правдоподібно, таки й написане на взірець сеї повісті. З другого боку, деякі подібності має посмертна похвала Мономаху, що читається в суздальській збірці монаха Лаврентія (в Київському літописі натомість коротка і гарна в своїй ядерності характеристика) 1, і насувається питання, чи ся похвала, дуже загальна і небагата реальним змістом, дочеплена до первісної короткої записки, не являється таким же пізнішим морально-дидактичним твором, як наведена вставка про дискусії Ростислава з Полікарпом про чернецький чин 2.
1 Задля цікавого стилю я наведу її в оригіналі (Іпат., с. 208): «Преставися благовЂрный князь — христолюбивый и великый [«князь всея Руси», мабуть, пізніший додаток] Володимерь Мономахъ, иже просвЂти Рускую землю акы солнце лучи пущая. Єгоже слухъ произиде по всЂмъ странамъ, найпаче же бЂ страшенъ поганымъ, братолюбець и нищелюбець и добрый страдалець за Рускую землю. Сего преставлениє бысть мая въ девятыйнадесять. И спрятавше тЂло єго положиша у Святой СофьЂ, у отца Всеволода. СвятителЂ же жалящеся плакахуся по святомъ и добромъ князи; весь народъ и вси людиє по немъ плакахуся, якоже дЂти по отцю или по матери. Плакахуся по немъ вси людьє, и сынове єго и внуци єго [перечислення імен його синів, мабуть, додано потім]. И тако разидошася вси людиє c жалостью великою, такожде и сынове єго разидошася кождо в свою волость c плачемъ великомъ, идЂже бяше комуждо ихъ раздаялъ волости».
2 Її вистане навести в перекладі: «В літо 6633, індикта третього літа, преставився благовірний і великий князь руський Володимир, син благовірного батька Всеволода, украшений добрими звичаями (норрвы), прославлений побідами. його імені трепетали всі краї, і по всіх землях пройшов слух про нього. Бо він усею душею любив Бога. Ми теж думаємо, що любимо Бога, але тоді покажемо, що любимо Бога, коли постараємось сповнити його заповіді. «Бо хто любить мене, — рече, — той заховує мої заповіді». Сей же чудесний князь Володимир старався сповняти заповіді, і страх божий завсіди мав в серці і пам’ятав слово Господнє, що рік: «З того пізнають всі люде, що ви мої ученики, коли любитимете одно одного», і се: «любіть ворогів ваших і добре творіть ненавидящим вас». І Бог всіх, хто зло мислив на нього, дав йому в руки; тому що він не заносився, не величався, а все на Бога покладав, і Бог покоряв під ноги його всіх ворогів; він же, сповняючи заповідь божу, добро творив і відправляв з дарунками. Милостив він був над усяку міру, споминаючи слово Господнє, що каже: «Блаженні милостиві, вони помиловані будуть», і се: «Блажен хто пам’ятає про нищого й убогого: в лютий день спасе їх Господь». Тому не жалував майна свого, роздавав тим, хто потребує; церкви будував і прикрашав; дуже сильно шанував чернецький чин і попівський, подавав їм усе потрібне, приймаючи [за те] їх молитву. Велику віру мав для Бога, і для своїх родичів — святих мучеників Бориса і Гліба. Тому й церкву прекрасну в ім’я їх побудував на Льті, де була пролита кров святого Бориса. Жалісливий був незвичайно, і такий дар мав від Бога, що коли входив до церкви і зачув спів, сльози пускав, і так з слізьми приносив молитву владиці Христові. Тому Бог сповняв всі його прошення і літа його закінчив «в доброденьстві». Лавр., с. 279 — 80.
В Дейких посмертних характеристиках сеї серії виступає сильніше нота дружинна, ніж церковна. Найбільш інтересне оповідання — про Мстислава Ростиславича, буде подане далі, в зв’язку з повістю про конфлікт Ростиславичів з Андрієм, 1174 р. Але аналогічні ноти проступають і в інших посмертних записках сеї серії. Напр., характеристика Ростиславового сина Святослава під 1172 р. характеристично об’єднує прикмети обох категорій:
«Сей благовірний князь Ростиславич Святослав прикрашен був всяким добродійством. Був хоробрий на війну і любов мав до всіх. Особливо пильний був на милостиню. Монастирі наділяв і ченців потішав. І мирські церкви наділяв і попів. І весь святительський чин гідно і часто шанував. Мав в честі дружину, і майна не жалував, не збирав золота й срібла, але давав дружині, а інше — на користь душі своєї. Приложивсь к отцям, віддавши спільний довг, котрого не втекти нікому родженому».
В ширшій повісті про смерть Давида дослівно сі ж компліменти зв’язані з оповіданням про побожне розстання з життям, в тім же стилі, що Ростиславове:
«Сей благовірний князь Давид зростом був середній, образом гарний, всім добродійством прикрашений... Був кріпкий на війну, все поривавсь на великі діла. Золота і срібла не збирав, а давав дружині. Любив бо дружину, а злих карав, як належить царям...»
Перейдім до інших епізодів.
Найбільш трагічний момент в житті Києва сього століття, перший конфлікт з Андрієм суздальським, не знайшов скільки-небудь яскравого освітлення в матеріалі, скомпільованім літописцями.
Оповідання про сам погром 1169 р. написано так здержливо, що не вгадаєш, чи се писав киянин, який старавсь не роз’ятрювати болючої рани, заданій релігійній, культурній і династичній єдності Півночі і Півдня, та «Володимеря племени» (Мономахового), котре київська громада хотіла бачити солідарним. Чи се слова суздальця, який при всім своїм суздальстві не міг не осуджувати такої немилосердної розправи з старою метрополією, з шановними святинями й монастирями, з нічим не повинною християнською людністю?
«Послав Андрій сина свого Мстислава на київського князя Мстислава Ізяславича з полками своїми з Суздаля з ростовцями, володимирцями, суздальцями, інших князів [послав] 11, і Бориса Жидиславича [воєводу]: [пішов] Гліб Юрїєвич з Переяслава, Роман з Смоленська, Володимир Андрієвич з Дорогобужа, Рюрик з Вручого [Овруча], Давид з Вишгорода і брат його Мстислав, Олег Святославич, брат його Ігор, Всеволод Юрійович і Мстислав внук Юріїв.
Під той час Мстислав послав був князя Михалка Юрійовича синові до Новгороду, з Бастієвою чадю. І була вість Рюрикові й Давидові, що Андрієвич і Роман недалеко ідуть з Смольнянами. І послали вони і вхопили Михалка за Межимостям, як ішов до Мозиря: Бастій вчинив тут зраду [льсть] Михалкові.
І зійшлися браття в Вишгороді, і прийшовши, стали на Дорогожичах під святим Кирилом, Федорової неділі, а другої неділі [великого посту] обступили весь город Київ. Мстислав зачинивсь у Києві, і билися з городу, і була битва кріпка звідусіль. Мстислав знемогав у городі, а берендичі й торки зраджували Мстислава. Простояли три дні під городом і зійшлась дружина всіх князів Серховицею, кинулись долиною до них і почали обстрілювати ззаду Мстислава. Мстиславові ж почала мовити дружина: "Чого стоїш, княже? їдь з города! нам їх не перемогти!" І поміг Бог Андрієвичеві Мстиславові з братією, взяли Київ! Мстислав же Ізяславич побіг з Києва на Василів, і догонила його Бастієва чадь, стала стріляти в плечі йому, і багато забрала дружини наоколо нього. Взяли Дмитра хороброго (богатиря) і Олексу дворського, Сбислава Жирославича й Іванка Творимирича, Рода тивуна й інших багатьох. Він же зійшовсь за Унавою з братом Ярославом, і так пішли до Володимира.
Взят же був Київ місяця марта 8, в середу другої неділі посту. І грабували два дні весь город: Подолля і Гору, і монастирі і Софію і Десятинну Богородицю, і не було помилування нікому нізвідки: церкви горіли, християн побивано, інших в’язано; жінок ведено в полон, силоміць розлучувано від мужів їх; діти ридали, дивлячи на своїх матірок. Взяли майна множество, обголили церкви з ікон, книг і риз, дзвони всі позносили — смольняне, суздальці, чернигівці, Олегова дружина, всю святиню забрали. Запалений був і Печерський монастир святої Богородиці, але Бог молитвами святої Богородиці заступив його від такої біди. І був у Києві у всіх людях стогін, туга і сум невтішний і сльози безнастанні. Сталось же се через наші гріхи.
Мстислав же Андрієвич посадив у Києві на столі свого стрия Гліба, місяця марта 8. Гліб же віддав синові свому Володимирові Переяслав [де сам сидів перед тим], а Мстислав Андрієвич пішов до батька Андрія з честю великою».
Се оповідання входить в серію записок про події, зв’язані з Мстиславом Ізяславичем (одно з них, найбільш мальовниче, се його похід на половців, воно було наведене вище (т. II). Може бути, що київське взяття органічно сюди таки й належить, тільки ретушоване рукою того ж Андрієвого прихильника, що в різних місцях подоповнював київські повісті різними подробицями про діла й подвиги сього героя. Поперебивані різними вставками, оповідання про події з кінця 1160-х років, можливо, складали одну довшу повість про Мстислава, яка кінчилась його смертю (в літописі під 1172 р.).
В кожнім разі в нинішній формі повість про київський погром, чи її фрагмент, доволі різко відбиває своїм здержливо страждущим тоном від повісті про другий конфлікт старої Русі з новим суздальсько-володимирським світом, котрого героєм виступає другий Мстислав, Ростиславич. Та написане далеко свобідніше і рішучіше з становища київських князів і взагалі українського світу, з певним пафосом, піднесеним тоном, продиктованим свідомістю рішучого контрасту двох світоглядів, двох моралей — патріархального дружинного братства і нового великоруського самовластя. Як сим змістом, так і стилем повість про конфлікт 1174 р. становить одну з найхарактеристичніших і найцінніших частин Київського літопису, і я наведу її далі в цілості, так само, як і повість про останні діла і смерть сього Мстислава, що підходить до неї своїм стилем і виглядає як її закінчення.
Крім дрібніших вставок, внесених партизаном володимиро-суздальських князів на прославлення сеї династії та її гегемонії, в сій часті є кілька більших оповідань, написаних з сього володимиро-суздальського становища. Се повість про ростовського єпископа Федора, властиво, його трагічний кінець — дуже загадкова єрархічна історія, котру Голубінський влучно толкував так, що сей нещасливий єпископ упав жертвою політичних амбіцій кн. Андрія. Услужне перо сею повістю мало вигородити свого патрона з сього неприємного інциденту, зложивши всю одіозність його на нещасливого єпископа, засудженого київським церковним судом на люті муки за непослух митрополитові. Автор напустив хмару побожних цитат і моральних фраз од писанія, щоб замазати сю неприємну пригоду, яка, очевидно, дуже дебатувалась в церковних київських кругах — непочесно для кн. Андрія 1.
1 Повість ся стоїть в київському літописі під р. 1172, в суздальському — під 1169. Про неї Голубінський I2, с. 439 і дд.
Далі — коротша повість про невдалу, але дуже руїнну і криваву війну Андрія з Новгородом, де сидів тоді Роман Мстиславич (пізніший галицький). Вона поставила Андрія в доволі немудре становище: люто знищивши край, величезне військо, вислане Андрієм, мусило ні з чим вернутись, і знов-таки услужне перо постаралось можливо благовидно представити се, як то Господь покарав новгородців за їх «злоє невЂрьствиє» «рукою благовЂрнаго князя АнъдрЂя».
Нарешті, простора повість про трагічну смерть Андрія, проредактована пізнішою рукою в агіографічнім, мученичім стилі, очевидно, з заміром приготовити канонізацію сього громителя Києва.
(«Сей же боголюбивый князь не за други, но за самого творца, создавшаго всяческая отъ небытья въ бытьє, душу свою положи — тЂмь в память убьєнья твоєго, страстотерпьче княже АндрЂю, удивишася небесныи вои, видяще кровь проливаєму за Христа... ты же страстотерпьче, молися ко всемогущему Богу о племени своємь и сродницЂхъ и о землЂ Руськой, дати мирови миръ!»).
Ся повість, по всякій очевидності, заступила місце коротшої звістки про смерть Андрія, котрою були перебиті заходи Ростиславичів коло повернення Києва, перехопленого у них, в їх конфлікті з Андрієм, їх братаничем, братом Романа. Зостались тільки, в виді коротких записок, початок і кінець сеї історії 1.
Подібне замінення коротшої звістки більшою повістю, теж обробленою в агіографічнім стилі, можемо ствердити на іншім випадку завдяки тому, що й заміщене оповідання зосталося в складі літопису. Се була історія про те, як після суздальського погрому Києва половці задумали пограбити Подніпров’я, але се їм не вдалось, і княжата їх погромили. Тому що половці при тім пограбили були маєтності київської церкви Богородиці Десятинної (фундації Володимира Вел.), забрали багато людей в неволю, і худобу, і потім були сильно погромлені, то сю історію представлено як спеціальне чудо Богородиці за те, що зачепили добро її «дому».
Сі прославлення чуда 2, одначе, зовсім явно і механічно дочеплені до повісті, держаної в звичайнім дружиннім стилю сих половецьких повістей, і відклик автора в однім місці до того, яка битва з половцями була «преже в луцЂ моря», показує, що сей епізод належав до якогось ширшого аналогічного циклу 3.
1 Іпат., с. 394: «В тоже время...» і с. 407: «тогды же пришелъ бяшеть Роман...»
2 Оповідання в літописі введено фразою: «В тоже лЂто чюдо створи Богъ и святая Богородица церковъ Десятинная в КыєвЂ, створи же то Мати Божия чюдо паче нашея надежа», с. 379. Такою ж фразою введена повість про еп. Федора, с. 377.
3 3 того, що в сій повісті київська сторона Дніпра зветься «она сторона», виводили, що повість писана в Переяславі і належить до переяславського літопису. Але здається, що сторона орієнтована тут не з місця писання, а з місця акції: «Приде множьство ПоловЂць, роздЂлившася: одини поидоша Переяславлю и сташа у ПЂсочна, арузии поидоша по оной сторонЂ ДнЂпра и сташа у Корсуни», «оной» тут значить «другий». Переяславець якби писав, щось би сказав, може, більше про тих половців, що були під Переяславом.
Сю повість при редактуванні літопису включено в її склад, але з іншою датою, ніж була датована основна, коротша записка про сю подію. Не доглянувши сього, редактор лишив коротку записку поруч сеї повісті: записка в кодексах полудневої, волинської редакції стоїть під р. 1173, ширша повість під р. 1172; в пізнішій, суздальській редакції під р. 1169 і 1171. Обидві редакції розходяться в хронологізації сеї частини на два роки, се вказує, що хронологізація матеріалу робилась пізніше, і при тім вийшло замішання.
Вісімдесяті роки виповнені двома серіями оповідань, які в’яжуться в два паралельні цикли. Один цикл половецький, він починається під 1183 р. повістю про похід князів на половців 1 і тягнеться потім до самої смерті Святослава Всеволодича (1194) — сього «Грозного великого князя київського», прославленого «Словом о полку Ігоревім» за свій мудрий і енергійний провід обороною Руської землі від поганих. Сюди входить звісна нам літописна повість про похід Ігоря Святославича 1185 р., і весь цикл держаний більше-менше в тім самім характеристичнім дружиннім стилі, весь захоплений інтересами пограничного добичництва, спорів та інтриг різних чорноклобуцьких ватажків та похваляння половецькими трофеями.
1 Перед нею характеристична записка, чи коротенька повість, про смерть печерського ігумена Полікарпа і наставлення на його місце попа Василя, вибором братії. Своїм суто монастирським характером вона досить відбиває від загального тону літопису.
Другий цикл — галицький. Його пролог — родинна трагедія Ярослава галицького — читається під р. 1173; більш густою, прагматичною серією ідуть потім сі галицькі звістки від смерті Ярослава 1187 р. і закінчуються поворотом на галицький стіл його сина Володимира під р. 1190. Вони особливо інтересні як можливі фрагменти галицької повісті. Правда, серед них записка про проповідь визволення Галичини з угорської неволі, підняту митрополитом, має всяку правдоподібність київського походження, і вона дала привід здогадуватись, що може і вся ся повість про перший галицький «мятеж» була списана в Києві. Се теж можливо, бо, з огляду на тісні родинні зв’язки діячів галицької трагедії з київською династією (Роман був зять Рюрика київського, Володимир — сестринич Всеволода суздальського, тодішнього старійшини), в Києві мусили тоді живо інтересуватись галицькими подіями. Знову ж за західноукраїнське походження сеї повісті промовляє те, що її фіналом виступає коротке слово про третій хрестоносний похід, котрого провідником виступив протектор Володимира галицького Фрідріх Барбароса. Воно, очевидно, переповідає сучасну німецьку легенду і скорше могло бути списане в Галичині, ніж в Києві.
З огляду історично-літературного інтересно, що сі записки об’єднані одністю теми і манери, становлять певну заокруглену цілість, і нижче я її наводжу як одну з таких дружинних повістей, слово ж про хрестоносний похід, дуже цікаве з культурно-історичного становища, як один з небагатьох відгомонів західноєвропейських подій в нашім письменстві, наводжу тут:
«Того року пішов цар німецький з усею своєю землею битися за гроб Господень. Проявив бо йому Господь ангелом: велів йому йти. І коли прийшли вони і билися кріпко з тими богостидними гарянами, Бог попустив гнів свій на весь світ, бо наповнилася вся земля злоб наших 1, і віддав місце святині своєї іноплеменникам. Сі ж німці як мученики святі пролили кров свою за Христа, з царями своїми. Се на них Господь Бог наш знаменами виявив: коли з них котрий був убитий іноплеменником, по трьох днях тіла їх з гробів невідомо забирались ангелом Господнім. То бачучи, й інші палилися постраждати за Христа, бо на сих збулась воля божа: прилучив їх до свого вибраного стада, до чину мученицького».
1 Тут і при кінці побожні рефлексії: «Си вся наведе Господь грЂхъ ради нашихъ, во истину судъ створи и правы суды єго» — можливо, дочеплені пізніше. Перед тим, під p. 1187, перед оповіданням про смерть Ярослава, коротка звістка про здобуття Єрусалима сарацинами і затьміння сонця, що попередило сю подію, з подібними ж побожними рефлексіями. Можливо, вона походить з того ж джерела. Завважу, що ся записка про хрестоносний похід 1190 р. і стилістично, складною дієприкметниковою конструкцією, досить нагадує Галицький літопис XIII віку.
Смертю Святослава, гарно описаною, в тім, вище схарактеризованім уже, стилі княжих некрологів, розпочинається повість про інтригу Всеволода суздальського, котрою він розсварив українських князів, знищив рівновагу, що уставилася була в політичнім житті України, і вкинув її в новий вир княжих усобиць, які принесли нову руїну Києву.
Але ся сумна історія не доповіджена до кінця в рамцях нашого Київського літопису; вона замкнена на тім затишку перед сею бурею, що уставився був на кілька років при кінці століття. Під 1197 р. записаний некролог Рюрикового брата Давида смоленського. По нім наступає записка про посвящення збудованої Рюриком церкви в Білгороді: записка інтересна своїм спорідненням з кінцевим словом про збудування охоронного муру, чи підмуровання, в Видубицькім монастирі, котрим замикається літопис. Сим підмуруванням рятовано монастир: дніпровий берег, на котрім стояла церква, все облазив в ріку, і се загрожувало їй руїною (котра таки й прийшла на неї пізніше: східна частина церкви потім впала). Отже, ся будова була дуже важною в житті монастиря подією. Але що нею закінчився той Київський літопис, який нині маємо, було очевидним припадком. Київські записки з дальших літ дійшли до нас, але не в виді якогось суцільного літопису, — їх виловлюють тільки в складі інших пізніших компіляцій, північного походження, і дещо також в галицько-волинському.
Ті кінцеві записки, котрими незвісний видубицький монах закінчив київську компіляцію, мають свій культурний й історично-літературний інтерес:
«Того ж літа місяця декабря в 6 день збудував благовірний князь Рюрик кам’яну церкву св. Апостолів в Білгороді, приїхавши з Києва святив кам’яну церкву св. Апостолів, єпископію білгородських, великим священням [довершеним] блаженним митр. Никифором і єп. Адріяном, єпископом юріївським, тої церкви стіл добре правлящим. Збудована правовірним і христолюбивим кн. Рюриком Ростиславичем і на диво всім "удобрена"; висотою, величиною і всею іншою красотою — вона, як каже Приточник [автор Притч]: "Всім ти добра, моя кохана, нема в тобі вади!"»
Потім наступає коротша записка про посвящення іншої церкви, збудованої Рюриком, в Києві, на «Новім дворі» (княжім), і через кілька записок — ширше слово на збудування видубицького муру, котре наведу тільки в витягу, бо в цілім воно доволі тяжке і нудне своєю напушистою, переборщеною риторикою:
«В той час благословив Бог, поновляючи свою ласку до нас, благодаттю єдинородного свого Сина і святого Духа, натхнув доброю гадкою благоприятне серце великого князя Рюрика, і той, з радістю прийнявши її, поспішивсь, не гаючись, її звеличати ділом, щоб не підпасти судові, як той, що сховав талант. Того року, місяця юля в 10 день, на пам’ять св. мучеників 45-ох, в день суботній [«суботЂ имущи путь»], заложив він стіну кам’яну під церквою св. Михайла на Дніпрі, на Видобичі. Про неї многі попередники не схотіли й подумати, не то що до діла взятись. 111 літ єсть, відколи збудована та церква, і за стільки літ багато проминуло самодержців, що держали стіл княження київського: від того боголюбивого Всеволода, що збудував церкву, минуло родів чотири, і ні один не наслідував його любові до міста сього {монастиря]. Сей же богомудрий князь Рюрик п’ятий був від нього. Так, як пишеться про праведного Иова від Авраама: Всеволод родив Володимира, Володимир же родив Мстислава, Мстислав же родив Ростислава, Ростислав же родив Рюрика і братію його. І братія була добра і боголюбива, одні старші від нього, інші молодші, але не благоволив Бог в справі сього муру; час вимагав свого слуги. Сей же христолюбець Рюрик, в літах немногих будучи, прижив собі дітей по плоті, про котрих буде час розповісти, але головно в духу процвів в наслідство. Такий бо був початок його мудролюбія — страх Господень. Здержливість покладав він як якусь основу, на ній Иосифову чистоту, Мойсееві добродійства, Давидову тихість, Константинову правовірність 1, і всі інші добродійства прикладав. При тім мав ласку [до всіх] від великих і до малих, подавав потрібуючим без недостатку, охоту мав до монастирів і церков і любов ненаситну до будов 2. І все більшого в тім доконуючи, постаравсь твердо наслідувати праотецьким стопам — потрудитись улюбив для згаданого монастиря св. Михайла, і богомудрим ділом то доказав. Знайшов між своїми приятелями відповідного до такого діла «художника», іменем Милоніга, Петра по хрещенню, так як Мойсей колись того Веселіїла 3. Зробив його наглядачем богоізволеному тому ділу і «мастером» не простим тої стіни.
1 Подібне в «Памяти й похвалі Володимирови Вел.»: «Мойсеєву кротость, Давидово беззлобіє, Константина правовЂріє».
2 Наступає аналогічна похвала Рюриковій дружині Анні.
3 Веселіїл з поручення Мойсея будував скинію завіту.
І закінчив він ту стіну місяця сентября в 24 день, на страсть св. первомучениці Теклі. Того дня приїхав до монастиря великий князь Рюрик, кюр Василій, з христолюбивою княгинею і синами Ростиславом і Володимиром, з донькою своєю Переяславою і снохою [жінкою] Ростиславовою. J іоставив кутю у св. Михайла і молитву приніс, аби були прийняті старання його. І вчинив пир не малий і трапезу «з приготуванням». Нагодував ігуменів з усіми «калугерами» і всякого чину церковного [людьми] й обдарував всіх від перших і до послідніх, не тільки тутешніх, але й які припадком були тоді, і звеселився духовно приведеною в діло такою царською мислею 1.
Ігумен же Мойсій і вся в Христі братія «велегласно» похвалила Бога і святого Михайла і великому князеві на здоров’я як єдиними устами проглаголила: "Дивне днесь бачили очі нашії Багато перед нами бувші бажали бачити те, що ми побачили, і не виділи, і чути не сподобились того, що Бог нам дарував через твоє княження! Не тільки зняв єси з нас наше пониження, але й прославив нас і на просторі поставив ноги наші. Ми ж, смиренні, чим віддячимо за твоє добродійство, яке твориш і вже сотворив єси нам? Не потребуєш сам [нічого], тільки зітхання й молитви за здоров’я та спасення твоє. Бог милості нагородить тебе відповідно твому трудові, і архістратиг Михаїл, котрому послужив єси нелестної"
Своїм благим звичаєм, задля Христа державно милосердуючи всім, прийми і нашої грубості писання, як словесний дар, на похвалу добродійстві Кидаючи його в скарбницю княжества твого, як вдовиця свої два мідяки, осміляємось узяти слово, уповаючи в Господі на ласку твою, [Автор далі прикладає до своєї похвали слова св. Мефодія, що душа побожного, як мале небо, постійно прославляє собою Бога]. В тобі ж іще більше се виявляється, бо слова [твої] чесні, діла боголюбні й держава самовласна, Богові присвячена, славою своєю над звізди небесні не тільки в Руських краях відома, але і в далеких морях, і многі боголюбці в твій слід стараються йти, знайшовши в тобі провідника, як Мойсея, що виводить сей новий Ізраїль з неволі немилосердя і темноти скупства. Отже, не на березі ставши, але на стіні твоєї будови, я пою тобі піснь побідну, як колись Маріам 2. Тепер і множество вірних Киян і їх «насельниці» [сторонні мешканці] більшу охоту і любов набирати починають до Архістратига Господнього, не тільки задля спасення свого, але й задля нового чуда, довершеного в днях царства твого. Від багатьох сердець відпали тепер порожні гадки й маловірні слова, що одні говорили, нібито золотим волосом спущена церква з неба, інші — що церква сунеться до монастиря, і багато ще інакшого, і ні від кого не було дійсної помочі ні потіхи, доки не прийшла від того, кому було призначено — благодать і милость серед преподобних, відзначення серед вибраних...»
1 Замислом збудування сього миру.
2 Алюзія до побідної пісні Маріам, сестри Мойсеєвої.
Я вважав відповідним дати сей витяг, бо крім того, що се слово кидає світло на історію літопису, воно само по собі являється дуже цікавим взірцем тодішнього риторства. Ся похвала Рюрикові списана, очевидно, тим самим видубицьким монахом, котрому ми завдячуємо списання і зредактування тої редакції Київського літопису, котрою тепер користуємось. Часто називають сю особу ігуменом видубицьким Мойсеєм, але, як бачимо, автор похвали виразно відокремлює його від себе, вкладаючи в його уста усну похвалу Рюрикові, тим часом як сам присвячує йому своє похвальне «писаниє». Був се, видно, хтось з братії видубицької, і з того, що такий письменний, очитаний в книгах і, без сумніву, талановитий монах, яким його показує похвала, не займав ніякого вищого єрархічного становища, а стояв в рядах братії, можна здогадуватись, що се була досить молода людина. Сим можна пояснювати й деякі прикмети його похвали: крайності його панегіризму й гіперболізм порівнянь.
Безперечно бо, дуже похвальне свідоцтво її авторові дає логічний розвій гадок: ся зручність, з якою він сполучає різні елементи сього твору — частину історичну з панегіричною, похвалу ігумена Мойсея з своїм панегіриком, — притягає елементи видубицької легенди, фольклорний матеріал, так би сказати, та в’яже різні образи святого письма з тим доволі скромним епізодом, котрий береться прославити. Але, з другого боку, власне, диспропорція отсього епізоду з тим широким розмахом, яким автор починає його описувати як не знати яку епохальну подію, і та безцеремонність, з якою він пускає найтяжчу теологічну машину для того, щоб похвалити князя-добродія за сю ласку монастиреві, роблять враження певної невиробленості, нестриманості авторського стилю. Похвала робить певну честь школі, але не приносить особливої честі літературному тактові її автора.
Само собою насувається порівняння її з панегіриком Володимирові «Закона і Благодаті», єсть певне внутрішнє споріднення в деяких частях видубицької похвали з сим славним твором попереднього століття. Але в порівнянні з сим величним, монументальним твором в видубицькій похвалі відчувається певна несерйозність, безцеремонність, як я сказав, щось від burlesque, вульгарного травестування, якогось павільйону рококо, в мотивах величного ренесансу попередніх часів.
Тепер щодо обставин, чому київська компіляція закінчена сим видубицьким епізодом в редакції, яку маємо, і похвалою з сього приводу. Мабуть, се належить пояснити так, що братія рішила віддарувати свого добродія примірником літопису, котрий був в її монастирі — ділом старого Сильвестра видубицького, продовженим пізнішими записками. Належить пригадати, що Рюрик носив те ж ім’я, що й той варязький ватажок, котрого літописна версія Сильвестрової редакції зробила родоначальником київської династії 1.
1 Свого часу російський історик Іловайський, завзятий противник норманської теорії, звернув увагу на сю паралель «двох Рюриків» і висловив здогад, що, власне, в Видубицькім монастирі утворено легенду про старого Рюрика для звеличання Рюрика сучасного. Але ся легенда, в тій формі, як тепер її маємо, була вже дана в Сильвестровім корпусі. Заінтересування Рюриковою легендою можливе, але в наших пам’ятках виразного сліду воно не лишило.
Може бути, що се й піддало гадку комусь з братії, може, сьому нашому молодому книжникові, піднести добродієві-Рюрикові відпис літопису як вияв вдячності монашої громади. Правда, що в кінцевій похвалі, яка мала грати ролю, так би сказати, супровідної адреси, про се нічого не сказано, тільки подяка за опіку! Тому я висловлюю свою гадку про сей мотив як необов’язковий здогад. Але той факт, що похвала, якою закінчувалась літописна збірка, була призначена для доручення Рюрикові, дає сьому певну правдоподібність. Можна далі поставити здогад, що піднесена Рюрикові копія, віддана ним котрійсь з церков своєї фундації, напр., білгородській або овруцькій, перележала в ній до половини XIII в., коли Данило заходивсь вивозити з Київщини різні пам’ятки церковного мистецтва (спеціально згадуються речі, вивезені ним з Овруча). Тоді ся копія, попавши до котроїсь з Данилових фундацій, була доповнена галицьким літописом, і в такім виді дійшла до нас.
З тим виводом, що сей книжник, якому поручено було виготовити оказійний примірник літопису для Рюрика Ростиславича, був людиною молодою, згоджується ще та обставина, що слідів його руки в літописі не помітно аж до самого кінця — до записки про посвячення білгородської церкви в 1197 р. В попереднім він використав чужу працю; додатки і поширення тексту, які ми спостерігаємо в попередніх частях, не мають прикмет того «украшеного» стилю, яким він пописався під рр. 1197 і 1199. Як зложились попередні часті сього корпусу, про се, на жаль, нічого певного не можемо сказати.
Я навів вище здогади про те, що київські збірки мандрували до Переяслава, до Володимира і там переходили різні редакційні зміни. Але треба сказати, що всі сі зміни вони могли перейти і в Києві, в різних тутешніх осередках, в зв’язку з змінами в політичному житті, боротьбою партій і т. д.
Київ в XII в. жив незвичайно нервовим, напруженим, а при тім складним, скомплікованим життям, яке різно переломлювалось в тих маленьких літературних гуртках, де списувались літописні записки або велась хронікарська історична робота. Боротьба політична (почасти й культурна) велась на тлі відносин династичних, конкуренції різних галузей «Володимиря племени», і сі галузі мали в Києві свої фундації, церковні й монастирські, які відбивали в своїх настроях, симпатіях і оцінках тенденції і змагання сих династій. Те, що відбиває в собі погляди чернігівські, новгородські чи володимиро-суздальські, не конче мусило бути написане в Чернігові, Новгороді чи Володимирі. Погляди чернігівської династії могли відбитись так само в котрійсь київській фундації Ольговичів: монастирі св. Семена або Кирила на Дорогожичах; новгородець міг писати і в Києві, при «Новгородській біжниці» або в якімсь іншім місці. Були періоди, коли на київськім столі засідали князі з чернігівської або суздальської лінії і, без сумніву, знаходились і місцеві історіографи, які хотіли внести певний компромісний настрій в писання, писані в розпалі боротьби й освітлювані з становища, ворожого тим чи іншим конкуренційним династіям. Я вище вже зазначив, напр., що останнє панування Святослава Всеволодовича (1181 — 1194) було часом замирення Мономаховичів і Ольговичів, прихильних відносин між київською дружиною та її традиційними ворогами — Олеговим племенем і його дружиною. В таких відносинах природно було якомусь книжникові пройти київську літописну збірку, зложену з записок, писаних з становища Мстиславичів, та доповнити їх матеріалами, писаними з становища Ольговичів. В сих часах, очевидно, з’явились ті додатки з джерел, прихильних для Святослава Ольговича: з життя Ігоря і з якихось дружинних записок, що ми бачили в історії Ізяслава Мстиславича. Їх не слідно в Суздальському літопису, їх не було, очевидно, в його джерелі, старшому київському літописі. Вони становлять тут пізнішу верству, не ранішу 1180 — 1190-х років.
З 1170-х років, коли в Києві сиділи княжата з суздальської династії, після погрому 1169 р., бачимо ми в складі Київського літопису кілька записок і повістей, написаних на теми суздальсько-володимирські, перейняті великим пієтизмом чи сервілізмом перед особою кн. Андрія. Правдоподібно, власне в сім часі, в 1170 — 1174 рр., були вони додані до Київського літопису, і, правдоподібно, тоді рука якогось суздальсько-володимирського прихильника перейшлась і по попередніх частях літопису, подавала різні похвальні епізоди на честь Андрія (побачимо їх, напр., в історії Ізяслава Мстиславича) та взагалі внесла «суздальську» течію до літопису.
Перед тим, в першій половині літопису, сліди контамінації, сполучення двох різних редакцій, вказано під р. 1135 в оповіданні про битву на Супої, там саме, де літопис від коротких, фрагментарних записок вперше переходить до зв’язлішого, прагматичнішого оповідання: про Всеволода Ольговича, його претензії на Київ і запакування на київськім столі. Тут, можливо, кінчається перша частина літопису. Друга сягає приблизно до 1168 р., до смерті Ростислава: тут прийшла серія окремих повістей, які з різними змінами (навіть з подвійними звістками, як ми бачили) зосталися в складі літопису, коли його проредактовано в часах Святослава і заразом завершено третю частину літопису, доведену, мабуть, до 1197 р. (смерть Давида Ростиславича). В сім виді скопіював з неї свою копію для Рюрика Ростиславича незвісний видубицький книжник, додавши на закінчення похвальне слово сьому князеві.
Так в загальних рисах представляється мені історія сеї пам’ятки, ближче не бачу ще твердих підстав означити історію її написання. Отже, поки що кінчаю на тім її загальний огляд. Він випав трохи довго, власне тому, що досі на сю пам’ятку мало звертано уваги, а вона заслугує її в високій мірі з різних сторін, почавши вже від своїх розмірів. Се найбільша з наших старих літописних збірок: приблизно в півтора рази довша від старого літопису і більше ніж удвоє — від галицько-волинського. Заразом се взагалі найбільша з пам’яток нашої старої літератури: вона одна перевищує розмірами всі інші пам’ятки сього століття, разом взяті. А розмірам відповідає і незвичайно живий, інтересний і різнорідний зміст. Мало одностайний і органічний як цілість, літопис сей дуже цінний сим різнорідним і змістовним складом. В сій великій збірці майже нема частин мертвих. Компіляції й цитати з святого Письма та церковних писань грають тут зовсім незначну, зникаючу ролю. Взагалі елемент церковний в ній небагато значить; в одних частях він входить глибше, в інших зовсім поверховно, але взагалі має характер більш декоративний. Переважає зміст політичний, князівсько-дружинний, який вправді користується релігійною фразеологією, але більше «для годиться», в істоті ж своїй має вповні світський характер. Ні одна інша пам’ятка не впроваджує нас так широко в дійсні інтереси, в реальні настрої, в побут вищих верств старої, київської України, як сей літопис. Розуміється, можна жалувати, що він не розкриває при тім життя мас, робучих верств, «простої чади», але дарма, від кожного твору доводиться брати те, що він може дати. Все-таки ся збірка малює реальне життя, а не якісь книжні фантасмагорії, і за се їй дяка! Зміст її в величезній більшості дуже реальний, актуальний, оповідання йде по гарячих слідах події і перейняте здебільшого безпосередніми настроями. Ми чуємо на собі подих того часу, бачимо перед собою живих людей, живу мову, а не вимучені декламації. Як документ життя літопис сей не багато має собі рівних взагалі в середньовічній літературі. Притім склад його досить різнорідний, як ми бачили, а щодо змісту і форми, деякі частини його визначаються високою літературністю. Хто хоче мати докладний образ нашого старого письменства, не може вдоволитись короткою сумаричною характеристикою, якою звичайно збувають сю монументальну річ в усяких літературних переглядах, старих і нових. Мусить познайомитись з нею ближче, з її різними частями й різними авторами, хоча й анонімними, але досить індивідуальними в стилі й ідеях.
Тому від загального перегляду переходжу до огляду більш інтересних повістей, які ввійшли до літопису. Оглядатиму їх кожну зокрема. Починаю з повісті про Ізяслава Мстиславича, яка виповнює центральну частину літопису. Найбільша розміром, найбагатша змістом, вона найкраще введе нас в розуміння дружинної повісті тої доби і послужить потім мірою для порівняння інших повістей, включених до сеї літописної збірки.
Повість про Ізяслава. Оповідання про боротьбу за київський стіл, зведену Ізяславом Мстиславичем по смерті Всеволода Ольговича, в 1146 — 1154 рр., котрому я даю коротку назву «повісті про Ізяслава», становить найвизначнішу частину Київського літопису і взагалі мусить уважатись найкращим повістевим твором нашої старої літератури. Передусім вона визначається своїми розмірами. Історія подій від смерті Всеволода до смерті Ізяслава — восьми літ, становить якраз третину всього Київського літопису. Коли виключити відси сторонні замітки й додатки, котрими порозбивана ся повість при складанні літопису й її переробках, на долю повісті все-таки зостанеться коло чотирьох аркушів друку великої вісімки. Історія сих — приблизно семи років — розповіджена так докладно, як ні одна інша частина нашої історії в нашій старій історіографії, аж до Хмельниччини, а так багато і безпосередньо, як взагалі ніяка інша доба. По безпосередності і реальності оповідання поруч сеї повісті може бути поставлена хіба тільки повість Василя про волинську війну 1090-х рр. (осліплення Василька і зв’язані з ним події). Але та значно коротша і тільки місцями підноситься до сього багатства й драматизму оповідання, котре становить характеристичну прикмету повісті про Ізяслава.
Свій ефект осягає вона засобами дуже малими. Будова її зовсім проста, навіть, можна сказати, елементарна. Автор не старається ніякими зовнішніми способами розчленити своє оповідання або надати йому певну одноцільність.
Епізод за епізодом він уводить стереотиповими фразами, Як «в тоже веремя», «томже лЂтЂ» і т. под. (почасти заступленими іншими хронологічними означеннями при редакції літопису). Будова фраз дуже одностайна і елементарна. Переважає координація, речення додається до речення за поміччю монотонного «и» або «же». Більша зв’язлість осягається улюбленим дієприкметниковим підпорядкуванням першого речення, причім воно, одначе, лучиться з другим за поміччю лучника «и». Більш складні дієприкметникові речення, що наближалися б до Галицького літопису, тут рідкі. Іноді стрічається паралельна будова речень, повторення однакових фраз переходових, симетричне розміщення слів для скріплення враження повної тотожності, напр.:
«аже Изяславлимъ сторожемъ зрЂти бяшеть на галичьскии огни,
a галичьскимъ сторожемъ зрЂти бяше на Изяславли огни» (див. нижче).
Або: «переже въ Дюргя въ бубны в полку и в трубы въструбиша, полци же начаша доспЂвати,
такоже у Вячьслава и у Изяслава и у Ростислава почата бити въ бубны и въ трубы трубити, полци же начаша доспЂвати» (див. нижче).
Або: «Изяславъ Ђда битися съ Игоремъ тако молвить: азъ Києва не собЂ ищю, но оно отець мой Вячьславъ, братъ старЂй, а тому єго ищю... а и Богь єму помоглъ, а онъ же Києвъ собЂ, a Ђще надъ тЂмь и Туровъ и Пинескъ у мене отнялъ — то ти Изяславъ мы тЂмъ преобидилъ.
A ты паки, брате, поЂдя 1 Переяславлю съ Изяславомъ биться, такоже молвиши: азъ Києва не собЂ шцю — оно у мене братъ старЂй Вячьславъ яко и отець мнЂ, а тому ero ищю, а Богь ти помоглъ, а ты же Києвъ собЂ, и Ђще надъ тЂмъ Пересопницю и Дорогобужь єси у мене отъялъ, , а ты мя тако переобидиль» (промова Вячеслава, див. нижче).
1 В ориг. хибно: «поЂди».
Автор має свої улюблені «загальні місця», котрими заокруглює своє оповідання, подібно як то роблять казкарі:
«урадовашася радостию великою, и тако похвалиша Бога и єго пречистую Матерь и силу животворящаго хреста, и пребыша у велицЂ весельи и у велицЂ любви»;
«с великою честю въЂхаша въ Києвъ, и ту поклонившеся святЂй СофьЂ и святЂй Богородици ДесятиньнЂй, и пребыша у велицЂ весельи и велицЂ любви, и тако начаша жити»;
«Видивъ сына своєго Изяслава въ здоровьи, похвали Бога и силу животворящаго креста, и пребыша у велицъ любви и велицЂ весельи, и тако начаша жити».
І тому подібні вирази, як «многоє множьство» (дружини, святителів і под.), «с великою честью і великою похвалою», «воззръвъ на небо», «озряся на святую Богородицю». Але взагалі якихось поетичних, образових виразів, порівнянь автор не вживає, ритму в своє оповідання не вводить, до поетичних цитат не звертається. Взагалі, ясно, хоче писати прозою, і коли стрічаються у нього якісь афоризми, крилаті слова, то в промовах діячів, очевидно, як реальна риса тодішнього святочного, піднесеного стилю (ми ще побачимо їх в такій ролі), сам же автор, очевидно, навпаки, оминає всякого штучного тону свого оповідання.
Його сила, котру він, правдоподібно, сам відчуває і нею любується, лежить в широкім, багатім оповіданні, котре не щадить слів, хоч і не впадає в беззмістовну многословність, пусті ампліфікації, але кохається в деталях, в реальній обстанові подій: не зазначає їх, а дійсно описує з замилуванням. Спеціально любить автор промови своїх героїв: держить їх широко, стараючись віддати в них не тільки оказійний зміст, але й улюблені, провідні ідеї сих героїв, індивідуальність їх мови, вживає для того їх улюблених приповідок («и рече слово то — Ізяслав — якоже и переже слышахомъ: „Не идеть мЂсто к головЂ, но голова к мЂсту!"»). Сі промови, в котрих він викладає провідні мотиви головних діячів, заступає йому, власне, мотивування їх вчинків, до котрого він звертається сорозмірно мало, заховуючи об’єктивний характер свого викладу. Своєї індивідуальності він не висуває зовсім. Майже ніде (окрім хіба тільки що наведеної фрази) не говорить навіть в першій особі, і хоч ми з оповідання відчуваємо безпосередню близкість автора до подій та їх головних акторів, про те ніяких подробиць про його особу не знаходимо в сій просторій повісті, повній актуальних переживань.
Стільки щодо форми. Щодо змісту, то, як я зазначив, повість не тільки служить єдиним в своїй детальності джерелом для пізнання сеї критичної в історії української державності і культури доби, але й дає незрівнянний образ сучасного українського життя: княжо-дружинної верстви, її інтересів, провідних ідей і настроїв сього маленького світу. Автор займається виключно політикою, в тіснім значенні слова: боротьбою князів «Володимиря племени» та боярських, дружинних груп, що були зв’язані з тими князями, за «части» й «волости» «в Руській землі», їх «отчині». Се в перекладі на більш реальну мову означало розподіл княжих доходів з такої «части» між дружинною групою, яка зв’язувала свої інтереси з кандидатурою даного князя. За сей тісний круг династичних рахунків, родинних умов і конвенцій, котрими правився розподіл сих уділів і доходів в княжій «отчині», і тих оружних розправ, котрими амбітники або покривджені в своїх інтересах князі «скріпляли» або «поправляли» такі конвенції, автор майже не виходить. Справи громадські, економічні, культурні, навіть церковні його не займають. Духовенство не виступає як політичний чинник, тільки в декоративній ролі — того «множества святителів», що при кожній зміні на престолі з образами й хрестами виходить санкціонувати нову богоданну вдасть. Громада ж — ті «Кияне» або просто «людиє», що доволі часто виступають в повісті, хоч як силкувались, власне в сих роках більше ніж коли-небудь, виявити свою політичну активність або вплинути на княжу політику і дати бажаний оборот подіям (вирвати Київ з сеї неустанної княжої гризні і зробити Київщину замкненим володінням Мстиславового роду, з дідиченням в простій лінії, від батька до сина), ні політичних верховодів, ні автора повісті не потрапили змусити ставитися до їх змагань серйозно. Київська — і всяка інша — громада для нього і для них тільки об’єкт політики, многоголова нерозумна бестія, котру або поставляється перед фактом воєнною силою, або ведеться за собою різними штучками, граючи на всяких популярних гаслах, улюблених мотивах, але з гадкою її ніхто серйозно не рахується. Автор доволі об’єктивно оповідає, як його герой Ізяслав, улюбленець київської громади, безсердечноегоїстично підманював і дурив її, використовуючи як знаряддя, як воєнне м’ясо в своїх цілях, й у нього не. виривається ані слова осуду на таке поведіння милого йому князя.
Все се, розуміється, дуже мало симпатично, але — се життя! Реальне, неприкрашене життя, і ми повинні бути вдячні авторові, що розгорнув перед нами такий живий і багатий образ сього не дуже то високого, але живого руху. Він показав нам тодішніх ділателів життя такими, які вони були: з головою занурені в свої маленькі, егоїстичні інтереси, котрі вони прикривали голосними фразами про інтереси «Руської землі» і «християн», кликали «Бога і Богородицю і Животворящий Хрест» в свідки своїх чесних замірів, а в той же час уперто і безоглядно, не жалуючи ні людських достатків, ні життя і крові, по трупах брели до тих дрібненьких егоїстичних цілей, в котрих бачили свою «честь». Маленький се сегмент життя, можна жалувати, що за ним в тіні зостаються факти економічні й культурні, форми життя масового, народного, не стрінувши такого прихильного пера, яке знайшли сі княжі коромоли. Але за браком подібних образів з інших сфер мусимо брати якнайбільше від сього, що нам дано скупою рукою традиції. І в загальній перспективі нашій, при бідності наших літературних пам’яток сей маленький барвистий образок княжо-дружинних кругів стає промінчиком світла, котрий принагідно освітлює й інші сторони життя.
Кінець кінцем звичаї й обичаї княжого і дружинного обіходу, його мораль і savoir-vivre являються продуктом і покажчиком загального культурно-соціального розвою: в вищій верстві він проявляв себе найбільш яскраво, і форми її життя, його обряд, церемоніал і способи представлення служили моделями для ширших кругів, як то ми вже мали нагоду бачити, аналізуючи народну обрядовість в попереднім томі. Те наше домородне українське лицарство, яке за взірцями візантійськими і західноєвропейськими, на тій же християнській основі, на аналогічних з західним феодалізмом підставах, під тими ж гаслами боротьби християнства з поганством розвивалось, як бачимо, у нас паралельно з західним, в формах аналогічних, але в значній мірі оригінальних 1, — воно послужило потім взірцем і джерелом для того народного лицарства, яке згодом, з різними змінами і новими домішками, вилилось в обіході козацькім. І власне дружинні повісті XII в., особливо ся повість про Ізяслава, дають нагоду побачити його і пізнати в нім ті провідні ідеї, які почасти звідти, почасти незалежно і паралельно, з спільних джерел розходилися в ширшій воєнній мужеській верстві.
Передусім, се культ честі, індивідуальної і національної, чи класової (руської воєнної верстви). «Братья и дружино! Богъ всегда Рускыя земли и Рускихъ сыновъ въ безчестьи не положилъ єсть: на всихъ мЂстЂхъ честь свою взимали суть: нынЂ же, братьє, ревнуймы тому вси, у всихъ земляхъ, и передъ чюжимы языкы дай ньт Богъ честь свою взяти», — говорить в нашій повісті її герой, сей бездоганний лицар князь Ізяслав 2.
1 Ся тема — пате лицарство і лицарство західне, їх взаємовідносини і аналогії — досі не звертала на себе відповідної уваги: була предметом доволі побіжної студії Мик. Дашкевича, яка не викликала інтересу, і по ній ся цікава тема більше не трактувалась.
2 Іпат., с. 310.
«Або честь свою добуду [обстою], або голову свою положу» — се ходяче слово в княжім обіході, причім, одначе, ся «честь» дуже конкретно матеріалізується в «части в Руській землі» — в волості, відповідній родові і старшинству претендента-князя, в уряді і державі, відповідних родові і заслугам боярина-дружинника. З сим же в’яжеться почуття морального обов’язку «сором з себе зложити» і відомститися за всяку заподіяну кривду, оскільки б лише сили стало. «Аби Бог дав здоров’я, а месть буде», — як висловлюється той же Ізяслав.
Далі, культ лицарського слова, особливо заприсяженого «хрестшш цілуванням», поставленого таким чином під охорону «животворящого хреста». Епізод повісті про смерть Володимира галицького, що постигла його за те, що він злегковажив хрестне цілування і зневажливо висловився про силу хреста (я не наводжу його тут, бо навів його вже раз, у своїй «Історії»), ілюструє сю віру й страх перед «переступленням чесного хреста». Воно тим не менше траплялось занадто часто на практиці, але кожен більш або менш щиро мусив тоді складати вагу такого переступлення на противну сторону, а свою справу ставив-таки під охорону животворящого хреста» як свідка своєї правди.
Так само годилось віддавати свої справи, мовлялось, «на суд Божий», котрого всяка «рать» і світова зброя являлась тільки знарядом. Сі невгомонні коромольники і забіяки були на словах покірними і відданими слугами божими, які нічого іншого не діяли, тільки чинили волю божу і вичікували її вказівок. Можливо, що такими й мислили себе, бодай часто. В кожнім разі, судячи з промов повісті, Бог і Богородиця не сходили з їх уст, коли вони говорили «в вікно», для публіки. «За всім Бог і сила хрестна», «а в тім — Бог», «а Богові судити»! В перекладі на реальну мову се значило: зброю в руки і ставаймо до бою!
Ся готовість в кожній хвилі віддатися на «волю божу» «стати на суд», зарискувати життям цінилась як прикмета мужа, «мужство» у властивім значенні. Справжній муж повинен бути на все готовим, спокійно глядіти в очі смерті і не тікати суда божого. Мужньому князеві годилось на чолі полку розпочати битву і дати приклад воякам. Битва — се був майже побожний акт: віддання себе божій силі. Смерть на полі в битві з іншим братом-князем тому не мала в собі нічого страшного, нікого не обурювала. Се був суд долі, котрий належало прийняти спокійно і гідно. І от бачимо, як Ізяслав, очевидно, без душевної трагедії, сам ранений, їде передусім поплакати над тілом свого близького свояка Володимира Давидовича, і тут же запаз, над теплим ще трупом, іде нарада, як би перехопити у ворожої сторони стіл помершого. Його рідний брат має, не гаючись, взявши тіло, як певного роду застав, спішитись до Чернігова, щоб засісти спорожнений стіл, взяти його, так би сказати, з рук убитого.
Але се були хоч неминучі, в очах сих людей, але все-таки прикрі речі. Властива, благородна, гідна мета «раті», для котрої приємно покласти голову власну і своїх товаришів — се «християне» і «Руська земля». «Страдати за Руськую землю» — се, властиво, єдиний зміст, єдина мета гідного князя. Се страждання протягом віків втілюється передусім в неустанній боротьбі з степовим поганством, і оборона Русі, служба Русі являється заразом службою християнству, подвигом божим, за котрий дістанеться божа нагорода, «вінець мученицький» тим, хто поляже на полі. Правда, в інших оказіях теж можна було себе потішати надією на сей вінець, бо коли складалось голову за правду і за хрестне цілування, то з сього теж виводили собі право на небесну заслугу (проти таких надмірних претензій виступає слово «о князях», з котрим ми стрінемось далі, його осторога свідчить про велике поширення таких безпідставних претензій на небесну заслугу). Але безсумнівною заслугою перед Богом таки — смерть і страждання за Руську землю і за християнство.
Поза тим рекомендується гуманність. Лякаючись неустанного кроворозливання в княжих коромолах проповідувала церква, громада і кінець кінцем сама дружинна верства відразу перед розливом крові, і се признавалось одиноким мотивом, перед котрим може відступити помста за кривди і бажання оправити свою честь — розлиття крові, християнської, розуміється. Найбільш завзяті кроворозливателі заявляють свій страх перед нею і готовість відступити (бодай на словах) від своїх оправданих претензій «християнъ дъля», задля християн.
Ся ж гуманність наказує милосердя до безпомічних і безборонних під час війни, до бідних і нездатних до праці — поза війною. Щедрота до духовенства, церков, монастирів, чорноризців, пошанування і любов до них — се та концесія, котру дружинна мораль робила церковній. Але під умовою, щоб вона не відбивалась не корисно: не підривала, не простужувала любові і щедроти до дружини, що зоставалась все-таки найвищою чеснотою князя і боярина. Чи мав би князь, і так само кожний впливовий боярин (який повинен був іти його слідами в відносинах до молодшої дружини) засоби на інші цілі, чи не мав їх, але він не повинен був збирати багатства ні для себе, ні для іншого призначення, тільки «давати дружині». Бо «любити» дружину над усе було його першим обов’язком і першою чеснотою.
Такий був в головніших рисах сей кодекс моралі, проповідуваний дружинною поезією, що заховалася до нас в таких малих останках, і дружинною повістю, що заховалася в останках більших та її доповнює. В сім напрямі виховувала вона свою воєнну верству. Повість про Ізяслава дає найбільш яскравий образ сеї дружинної моралі! Щоб його пізнати, я даю нижче виїмково великий виривок з неї.
Роблю се тому, що як літературний твір властивого значення ся повість не оцінювалась, не студіювалась і не звертала на себе уваги. Її трактовано як Історичне джерело, і я не думаю, щоб і тепер, по прочитанню сих заміток, багато знайшлось охочих познайомитися з нею з котрогось видання літопису. Та й той деформований вигляд, в котрих ся повість в сих виданнях (не дуже приступних зрештою) тепер знаходиться, ледве чи може підтримати таку охоту. Тим часом як літературний твір повість варта ближчої знайомості. По своїм літературним прикметам вона повинна зайняти місце поруч найславніших творів середньовічної літератури — лицарських епосів і романів. Її багатий, мальовничий стиль ставить її дуже близько до західних рицарських романів, хоч її зміст не фантастичний, а тверезо реальний. Виїмки вибираю з найповніше захованої, найменше перебитої часті повісті — історії останнього наступу Ізяслава на Київ 1151 р. і рішучої розправи його з Юрієм:
«Тої зими почав Ізяслав присилати до Андрія [Юріевого сина] до Пересопниці і казав: "Брате, введи мене в любов до твого батька!" А посилав, щоб оглянути його "наряд" [порядки], і як город стоїть. Бо вже перед тим під’їхав в Пересопниці його брата Гліба, то пробував і сього зловити. Але не збувся замисел його, бо той город укріпив і дружину скупив.
Ізяслав йому говорив: "У мене отчини нема ні в Уграх, ні в Ляхах, тільки в Руській землі; проси мені у батька волості по Горину". Андрій і просив батька за Ізяславом, але той не хотів йому дати волості.
Тоді Ізяслав рече: "Стрий мені волості не дає, не хоче мене в Руській землі, а Володимир галицький по його велінню взяв мою волость, а тепер знов до мого Володимира хоче на мене йти". Й роздумавши се, послав Ізяслав свого брата Володимира на Угри, до свого зятя короля, і сказав йому: "Ти мені рік, що Володимир [галицький] не сміє й голови піднести, а от я Юрія вигнав з Києва, і Юрій від мене тікає, а Володимир прийшов і змовився з Ольговичами і погнав мене з Києва! Отже, брате, як ти мені пообіцяв: сідай на коня!"
Король, то почувши, послав по всій землі по свою дружину і по всі свої полки. І так зібрав король всю свою силу і сів на коня. А до Ізяслава послав своїх мужів, кажучи йому: "Я вже з братом твоїм Володимиром звідти пішов, іди й ти відти, зібравши все, а буде Володимир знати, з ким собі зайшов!"
У Володимира ж були в Уграх приятелі, і послали вони до Володимира, повідаючи, що король уже йде на нього. Володимир же під той час стояв коло Белза, і тут почув, що король уже ввійшов у Гору І покинув тут вози свої, а сам з дружиною своєю погнав до Перемишлю. Король же, пройшовши Гору, взяв город Санок: посадника його взяли і сіл під Перемишлем багато пограбували.
Володимир, бачучи се, настрашивсь, і післав до архієпископа Кукніша і до інших двох єпископів і до мужів королівських, і допросився у них, давши багато золота і підкупивши, аби завернули короля. І вони намовили короля йти додому. Король послухав їх і почав мовити: "Тепер уже не час, ріки замерзають, ходім додому, а як ріки стануть, тоді як нам з ними Бог дасть". Бо вже було недалеко Дмитрового дня.
Так король рік і пішов, багато злого зробивши Володимирові.
І Володимира шурина свого 1 взяв із собою до Угорщини. Ізяслав бо 2 під той час, поміркувавши з зятем своїм, королем, і з сестрою своєю, королевою, оженили Володимира з донькою бана 3. Послали її наперед до Ізяслава, до [міста] Володимира. А Володимир, тому що струдився, без дружини своєї, з [самим] конем своїм, зоставсь одпочивати у короля. Король велику честь йому зробив, і сестра його [Володимирова, королева угорська], і мужі його. Обдарували його всякими дарами і відправили до брата свого Ізяслава. Відправляючи, король сказав Володимирові: "Отцеві мойому 4, а братові свому Ізяславові поклонишся і явиш йому таке: "На мене 5 цар угорський встає війною, і сеї зими та весни не можна мені сісти на коня до тебе. Та все-таки, отче, твій щит і мій не різні 6: хоч мені самому не можна, але коли хочеш помочі — десять тисяч, чи більше, я тобі пошлю. А як Бог дасть, літом я в твоїй волі і тоді ми за свої обіди пімстимось, так як нам Бог дасть".
Володимир прийшов до свого брата Ізяслава, і Ізяслав, бачивши брата свого в здоров’ю і почувши від брата свого королеву мову і королеву любов, велико тішився. І сказав Ізяслав свому братові Володимиру: "Брате. Боже тобі поможи, що ти потрудивсь для моєї честі і для своєї! Але за те тут моїй епосі, а твоїй жоні показалося довго [без тебе] !"7
[Потім] сказав Ізяслав брату свому Володимирові: "Брате, ти був в Уграх у зятя свого короля, ти знаєш усю їх мисль і думу, [приходиться] тобі потрудитися знову задля моєї честі і своєї!" І так послав Ізяслав брата свого Володимира до Угор, до короля зятя свого, задля помочі. Володимир же сказав братові свому Ізяславові: "Се мені, брате, не в труд: я для честі твоєї і брата свого Ростислава 8 поїду радо!"
1 Ізяславового брата.
2 Се «бо» (або подібна зв’язь) пропущене при редактуванні літопису, так що оповідання розірвалось.
3 Найвищого угорського достойника.
4 Угорський король Гейза зве Ізяслава батьком, як старшого брата своєї жінки.
5 Угорського короля.
6 «Твой щитъ и мой не розно єста».
7 Наступають дві записки, які здаються мені вставками обидві (друга — про перенесення тіла кн. Ігоря з Києва до Чернігова — таки безсумнівно); в зв’язку з тим, мабуть, змінена вступна фраза дальшого оповідання.
8 Ізяслав і Ростислав старші брати, названі тут як голови династії.
І так Ізясляв послав свого брата Володимира до короля, зятя свого, і так рече: "Коли цар устав на тебе війною, то як уже тобі з ним Бог дасть! Отже як тобі самому не можна, то пусти мені поміч, як ти сам казав. А мені Бог (нехай буде) помічник на Юрія і на Ольговичів і на галицькою князя. Коли, брате, тобі яка обіда, то вона не твоя, а моя обіда, а внов коли мені обіда, то се твоя!"
Король, послухавши сього, пустив Ізяславові з Володимиром десять тисяч доброго люду. Наперед же поїхати від короля і від Володимира посли до Ізяслава: "Зять пані король пустив тобі, братові свому, десять тисяч і так тобі мовить: "коли тобі десь обіда, то от тобі полки — іди з ними туди і мстися за свою обіду, а доспівши, сиди собі, брате!"
І Володимир прийшов до брата свого Ізяслава з угорськими полками. Ізяслав же, з’єднавшися з братом Володимиром і з Уграми, пішов на Київ. Кликали його Вячеславові мужі, Берендичі і Кияне.
І прийшов він до Пересопниці. В той час в Пересопниці був Андрій Юріевич. Ізяслав же, прийшовши, станув вище Пересопниці і спалив Зарічеськ. І тут прийшла до нього вість, що йде на нього Володимир галицький. Ізяслав, почувши се, почав думати з своєю дружиною, дружина ж стала говорити Ізяславові: "Княже, сам знаєш, як тобі сильно тяжко! От ти стоїш, прийшовши на рать, ідеш сюди на Юрія, а за тобою рать — Володимир; ти підеш на Юрія, а сі, зібравшися разом, йдуть за тобою, трудно нам дуже!"
Ізяслав же сказав своїй дружині: "Ви вийшли за мною з Руської 1 землі, позбавивши себе своїх сіл і своїх пожитків! 2 І я не можу зректися своєї дідини і отчини: або голову свою положу, або дійду своєї отчини, і всіх ваших пожитків. Коли мене дожене Володимир з сими, я з ним побачу суд божий, як мене Бог з ним розсудить. Коли ж стріне мене Юрій, побачу я суд божий над тими, як мене Бог з ними розсудить!"
І відправив Ізяслав звідти брата свого Святополка до Володимира [міста] — стерегти Володимира, а сам з братом своїм Мстиславом і з Борисом городенським і з Уграми пішов до Дорогобужа. Дорогобужці вийшли з хрестами і поклонились, він же сказав їм: "Ви люде діда мого і отця мого, Боже вам поможи!" І так привітавши, відправив їх до міста. Дорогобужці ж сказали йому: "Се, княже, чужоземці. Угри, з тобою! Коли б не зробили якогось лиха нашому городові!" Ізяслав же рече їм: "Я вожу Угрів і всякі народи, але не на своїх людей: хто мені ворог, на того вожу, а ви нічого не бійтесь!"
І так сказавши, пішов повз [їх міста] і, перейшовши Горину, став тут на Хотрії. Відти пішов до Корческу, і Корчане. вийшовши, з радістю йому поклонились. Ізяслав же, минувши город здалека 3, став на ріці, не дійшовши Случи.
Володимир же галицький прислав до Андрія 4 Василька Ярополчича, кажучи: "Ходи, брате, до мене!" Андрій приїхав до нього і зійшовся з ним коло Мильська. І пустили наперед сторожів, а самі пішли за ними. Ізяславові ж прийшла ся вість, що Володимир галицький, Анярій Юрієвич і Володимир Андрієвич прийшли під Дорогобуж з великою силою і переправляються через Горину. Ізяслав піднявся другого дня і перейшов Случ, відти перейшов через Чортів ліс на Ушеськ і перейшов під Ушеськом ріку Ушу.
1 Київської.
2 «Жизний», вар.: «животовъ».
3 Се підчеркується дбайливість Ізяслава, щоб городам, які приймали його, не сталось пригоди від його війська.
4 Юрієвого сина, що сидів Пересопниці.
Коли вже всі полки Ізяславові через Ушу перейшли, прийшли стрільці Володимира галицького і Андрієві і Володимира Андрієвича на берег, над ріку Ушу. Ізяслав, почувши се, пустив своїх стрільців битися [з ними], і почали вони битися о ріку, а Ізяслав відійшов. Єсть там мала річка під містом, там він «ізполчився» з братом своїм Володимиром і сином своїм Мстиславом: стали на тій річці і стрілялись за неї. Ізяславові стрільці переганяли через ріку на той бік, а Галичане на сей. І тут Ізяславові стрільці вхопили у Галичан мужа і привели його до Ізяслава. Спитав його Ізяслав, рік йому: "Де твій князь?" — "Ото за городом перший ліс, тут перейняла його вість про тебе, тут він і став, не посмів іти через ліс, а так рік: "Як підем через ліс, почнуть з нами битись, а сила наша за нами далеко, підождім тут!"
Почувши то, Ізяслав рече братові свому Володимирові і синові свому Мстиславові і всій дружині своїй: "їдьмо на них знов!" Але дружина сказала йому: "Княже, не можна тобі іти на нього! ось перед тобою ріка, та ще й зла, як хочеш іти на нього? а він стоїть ще й лісом заложившись! Ти вже тепер з ним не правуйсь, а їдь до Києва, до своєї дружини! Коли ж Володимир десь нас дожене, тоді з ним будемо битись! Так як ти нам рік єси під Зарічськом: "Як нас Юрій стріне, будемо з ним битись". Отже, тепер, княже, не гайся, їдь! Як будеш на Тетереві, тут до тебе вся твоя дружина приїде 1; а як Бог дасть, що й до Білгорода дійдеш перед ним, ще більше дружини до тебе приїде, і більше буде у тебе сили".
І так Ізяслав, послухавши своєї братії, пішов. Відійшовши відти, став коло Святославової Криниці; а Володимир [галицький], перейшовши Ушу, став там. І так стояли проти себе, так що Ізяславовим сторожам можна було видіти галицькі огні, а галицьким сторожам можна було видіти Ізяславові огні.
І задумав Ізяслав з своєю дружиною через ніч перейти до Мичська. Велів всім своїм воякам накласти великі огні, і так наложили огні, а самі через ніч пішли до Мичська. Тут їх стріло велике множество дружини, ті, що сиділи по Тетереву. Поклонилися тут Ізясяавові j Мичане з ними, кажучи: "Ти наш князь!"
Ізяслав же відти перейшов за Тетерев, і тут зсів, дав коням відпочивати. Пообідавши тут і давши коням спочинок, пішов до Здвиженя. Прийшовши до Здвиженя, пристав тут до вечора. Всівши на коня, покликав до себе брата Володимира, сина свого Мстислава, Бориса городенського, і угорські мужі прийшли на думу. І рече їм: "От на нас Володимир іде, а ми тут стоїмо. Я вам, братіє, так кажу: чи будемо тут стояти, чи, може, не вважаючи на свою втому, ще й сеї ночі поїхали би сьмо? Бо як схочемо тут перестояти, то от Володимир за нами, мало що пас не догонить, а друга рать перед нами — Юрій. Отже, як його діждемось, буде нам, братіє, трудно. Але як є охота, то, не зважаючи на свою втому, поїдьмо, вповаючи на Бога! Коли зможемо виїхати на Білгород, то Юрій певно побіжить перед нами, а ми поїдемо до свого Києва, в сильний полк київський. Коли в’їдемо між них, я знаю, що вони будуть за мене битись. Коли ж не можна нам буде проїхати на Білгород, то в’їдемо в Чорні Клобуки. А як в’їдемо в Чорні Клобуки і з ними сполучимось, то вже надіємося на Бога і не боїмося ні Юрія ні Володимира".
І сказали йому Угри: "Ми твої гості! Коли ти добре покладаєшся на Киян, то знаєш сам своїх людей. Коні під нами. А як прибуде друг, то й се добре — нам сила! Сеї ночі, як нам Бог дасть, поїдемо!"
І рече Ізяслав брату свому Володимирові: "Поїдь ти на Білгород наперед, а ми всі пускаємо з тобою свою молодшу дружину. Отже, поїдь наперед до Білгорода, а ми всі за тобою йдемо. Коли приїдеш до Білгорода і почнуть з тобою битись, ти до нас вість пішли, а сам бийся зрана і до обіду. А я знов або на Обрамль Міст переїду, або іншою дорогою в’їду до чорних Клобуків, а скупившися з Чорними Клобуками, таки поїду на Юрія до Києва. Коли ж заїдеш Білгород 2, пошли до нас з тим, і ми до тебе поїдемо".
1 Мова про тих членів дружини, очевидно, що мали свої села над Тетеревом і зостались там.
2 Захопиш несподівано.
Сівши на коня, Ізяслав перейшов Злвижень і тут, ізполчивши полки свої, пустив наперед брата свого Володимира на Білгород, а сам з полками своїми пішов за ним. Володимир швидко прийшов до Білгорода, до містка. Під той час Борис [Юріїв син] пив у Білгороді на сінниці з своєю дружиною і з попами білгородськими, так, що якби містник не помітив і мосту не перекинув [не розвів], то були б його вхопили. А так полки, приїхавши до містка, кликнули і загрубіли в труби. Борис же, почувши се, втік з Білгорода. Білгородці ж побігли назустріч до містка, кланяючись і кажучи: «Їдь, княже, Борис тобі втік!» І так скоренько помостили міст, Володимир в’їхав до Білгорода і послав братові свому Ізяславові, рече йому: "Я тобі до Білгорода заїхав, а Борис вибіг. Вісті у Бориса не було, і в Юрія нема вісті, їдь же скорше!"
Ізяслав прийшов до нього скоро до Білгорода і до світу переправив через міст полки з угорським військом. Сам Ізяслав, ісполчивши полки свої, пішов з Уграми до Києва, а брата свого Володимира зіставив з його полком у Білгороді, з огляду на Володимира галицького.
Борис же прибіг до батька свого Юрія, під той час Юрій був на Краснім Дворі, і оповів Борис отцеві свому про Ізяслава, рече: "Ось рать!" Юрій, почувши се, не міг нічим помогти: сів у насад [човно] й утік на той бік і виїхав до Городка. Кияне ж, довідавшися про Ізяслава, вийшли проти нього з радістю.
Ізяслав сів на столі діда свого і батька свого з честю великою 1. Багато Юрієвої дружини побрали по Києву. Ізяслав же від святої Софії поїхав з братією на Ярославів двір, і Угрів покликав з собою на обід, і Киян, і обідав з ними тут на великім Ярославовім дворі, і були в великім веселії. Угри на конях грали, скоки робили на Ярославовім дворі, — велика сила. Кияне дивувалися Уграм, множеству їх вояків 2 і коням ix.
Володимир же [галицький], не знаючи того з Андрієм, стали коло Мичеська і піславши сторожів, довідалися, що Юрій вже в Городку, а Ізяслав у Києві. Почувши, що Ізяслав виїхав до Києва, а Юрій з Києва вибіг, Володимир сказав Андрієві Юрієвичу і Володимиру Андрієвичу: "Що ж то за княження у свата мого? Коли на нього рать іде з Володимира, як же про се не довідатись? Ти, син його, сидиш в Пересопниці, а другий в Білгороді, як же того не встерегти?" І рече з гнівом до Андрія Юрієвича: "Коли ви так княжите з отцем своїм, то справуйтесь самі, а я не можу один піти на Ізяслава. Ізяслав вчора хотів зо мною битись, на вашого батька йдучи, а на мене обертаючись, ловив мене, щоб битись, а тепер як він в’їхав у всю Руську землю, я не можу один поїхати на нього!"
І так сказавши, повернув до Галича. Сказав Мичанам [відходячи]: "Дайте мені срібла, скільки від вас хочу, — як ні, то вас візьму на щит" 3. Вони не мали стільки, що він хотів, отже, здіймаючи срібло з ух і з шиї, зливали й давали Володимирові. Володимир же забрав срібло і пішов, збираючи так срібло по всіх городах, аж до своєї землі.
Андрієві ж [та Володимирові] рече: "А ви їдьте до свого батька". І Андрій та Володимир поїхали на устя Прип’яті, на Давидову Боженку, а відти поїхали до Остерського Городка, до батька свого Юрія.
Ізяслав же другого дня послав до Вишгорода до батька свого 4 Вячеслава і рече йому: "Отче, кланяюсь тобі! Тому що Бог у мене батька мого Мстислава взяв, ти мені отцем. І я тепер кланяюсь тобі: согрішив [перед тобою] один раз, і тепер каюсь: і знову, як мені Бог дав побідити Ігоря під Києвом, і я на тобі честі не положив, і потім під Тумащем. Тепер я того всього каюсь перед Богом і перед тобою. Коли ти мені то пробачиш, то й Бог мені пробачить. Я ж тепер тобі Київ віддаю: іди, сядь на столі діда свого і отця свого»"
1 Мова про церемоніальне «посадження на столі у св. Софії».
2 «Множеству кметьства ихъ».
3 Себто — заберу в неволю і пограблю.
4 Ізяслав називає Вячеслава своїм батьком як старшого з стриїв. Як найстарший з синів Мономаха, Вячеслав мав більше прав на Київ, ніж Ізяслав, син найстаршого Мономаховича Мстислава, і ніж Юрій — один з молодших синів Мономаха. Ізяслав, перехопивши спочатку Київ у Вячеслава (князя, очевидно, дуже нездарного), потім, з огляду на претензії Юрія, за краще вважав віддати київське князівство номінально Вячеславові, а собі вдоволитись реальним правлінням.
Вячеслав же рече: "Сину, Боже тобі поможи, що ти на мене честь положив! Якби й давніше був так зробив, то хіба мене б ти пошанував? Бога б пошанував єси! А що тепер кажеш: "Ти мені єси отець!" то ти мій син! У тебе нема отця, а у мене нема сина, то ж ти мій син, ти ж і мій брат!"
На тім поцілували і честний хрест: щоб не розлучатись ні в добрім, ні в злім, але бути в одно. Ізяслав увів свого стрия і отця Вячеслава до Києва. Вячеслав в’їхав у Київ, поїхав до святої Софії і сів на столі діда свого і отця свого. І позвав до себе на обід сина свого Ізяслава, і всіх Киян, і королевих мужів Угрів з їх дружиною, і були в великій любові. І Вячеслав і Ізяслав зробили Уграм велику честь — Вячеслав від себе, а Ізяслав від себе, і обдарували їх дарами багато: сосудами, одежею, конями, паволоками і всякими дарами 1.
1 Пропускаю вставлені в літописі записки, які перебивають повість.
Другого ж дня прислав Вячеслав до Ізяслава і рече: "Сину, Боже тобі поможи, що ти на мені честь положив як на своїм отці! А я знов тобі, сину, мовлю: Я вже старий і всіх рядів не можу рядити, то ж будемо оба в Києві. А як треба буде нам робити ряд [договір] чи з християнами чи з поганими, то ходитимемо обидва разом. Дружина моя і полк мій то нехай буде нам обом — ти ряди, і де можна буде нам обом їхати — оба їхатимемо, а де ні — ти їзди з моїм полком і своїм!» Ізяслав же з великою радістю і великою честю поклонивсь отцеві свому і рече: «Отце, кланяюсь тобі! Так, як ми зрекли, так нам дай, Боже, бути заодно, доки будемо живі!»
Третього дня покликали до себе Угрів, виряджаючи їх додому на Угри, і так їм рікли: "їдьте до свого короля, а до нашого зятя, а ми за вами пошлемо сина свого Мстислава". А королеві переказали, рекучи: "Боже тобі поможи, брате, що ти нам так поміг! Може тільки брат рідний або син батькові так учинити, як ти нам учинив єси! А ще ми тобі, брате, мовимо: от посилаємо до тебе сина свого Мстислава, з річами" [мовою]. І сказавши се, з великою честю виправили їх до короля на Угри.
І потім, зійшовшися разом, Вячеслав і Ізяслав вирядили сина свого Мстислава до короля на Угри, і так рікли королеві: "Ти нам так учинив, як тільки може рідний брат або син батькові, так ти нам поміг, і ми, брате, ще раз тобі говоримо: дай нам, Боже, з тобою бути нероздільно нічим! Коли тобі десь обіда, дай, Боже, нам самим бути за твою обіду, або через братію нашу [обстати], або з своїми синами і своїми полками. Нам нічим тобі відплатити за се, що ти нам зробив, тільки головою своєю! Тепер ти своє діло добре заверши, ми тебе самого не кличемо, бо цар тобі ратен, але пусти до нас поміч: чи таку ж саму, чи ще сильнішу, пусти з братом своїм Мстиславом, сином нашим. Бо Юрій має силу, Давидовичі і Ольговичі з ним, та ще й Половці дикі, і тих він золотом підіймає. Отже тепер, сеї весни, брате, ти нам поможи. А як сеї осені ми будемо свобідні, будемо тобі в поміч з своїми полками; коли ж ти з царем управишся, то будь нам помічник. А твої мужі і брат твій Мстислав розповідять тобі все: як нам Бог поміг, і як вся Руська земля стала за нас і Чорні Клобуки".
І так вирядивши Мстислава в Угри, вислали ще своїх мужів до Ростислава, до Смоленська. І рік Вячеслав Ростиславові: "От, брате, Бог звів нас у одно з твоїм братом, а моїм сином, Ізяславом: добився він Руської землі, а на мені честь положив і посадив у Києві. І я тобі, сину, мовлю: як мені син твій брат Ізяслав, так і ти! І я тобі, мовлю, сину: потрудись до нас сюди, аби ми всі разом побачили, що нам Бог явить!"
Ізяслав же рече свому братові Ростиславові: "Ти мене, брате, багато понужував, щоб положити честь на стрию своїм і на отці своїм, і от Бог привів мене тепер у Руську землю, добивсь [я її й посадив] стрия свого і твого в Києві, задля тебе, і задля всеї Руської землі. І ще я тобі, брате, мовлю: Там, до Бозі, у тебе в Новгороді син твій і мій Ярослав; там у тебе і Смоленськ, тож, брате, уряди там усе та йди сюди до нас, аби разом побачити, що нам явить Бог!"
Юрій же послав до Чернігова, до Володимира Давидовича і Святослава Ольговича, рік їм так: "Вже Ізяслав у Києві, ходіть у поміч мені!" Святослав же, не чекаючи великодня, пішов в понеділок Святої неділі і, зійшовшися з братом своїм Володимиром [Давидовичем, чернігівським], пішли оба човнами під Городок до Юрія і, ставши під Городком, тут відсвяткували Юріїв день. Ізяслав же Давидович пішов до Києва, до Вячеслава й ізяслава Мстиславовича 1.
1 Се місце підпало вставкам і переробкам; реставрую його приблизно.
На той час прийшов Ростислав з Смолнянами, з множеством воїв, до стрия свого Вячеслава і брата свого Ізяслава. Вячеслав же, побачивши синовця Ростислава, а Ізяслав — брата свого, зраділи радістю великою, похваливши Бога і його пречисту Матір і силу животворящого хреста, і пробували в великім веселію і великій любові.
А Юрій пішов на Київ, і стали в Родуні: і прийшло багато Половців диких Юрієві в поміч. Ізяслав же пильнував, щоб вони не брели Дніпра, і так почали битися в насадах по Дніпру від Києва аж до устя Десни: сі з Києва виїздили в насадах битися, а ті з товарів [з обозу]. І так билися кріпко, і не могли [ті] нічого зробити проти Києва. Бо Ізяслав дивно вихитрив човни: гребці не були видні, видко було тільки весла, а людей не було видко — човни покриті дошками, і «борці» стояли зверху в бронях і стріляли, а керманичів було по два, один на носі, а другий на кермі: куди хотіли, туди йшли, не обертаючи човнів.
Тоді Юрій, порадившися з Володимиром Давидовичем, і з Святославом Ольговичем, і Святославом Всеволодовичем, із Половцями, хотіли піти на Витичівський брід. Не сміючи пустити човни повз Київ, пустили їх в озеро Дулібське, відти волочили їх берегом в Золотчу, а Золотчєю війшли їх човни до Дніпра. Половці ж Юрієві йшли лугом. Вячеслав же й Ізяслав, з братом своїм Ростиславом, з Ізяславом Давидсьичем і Володимиром, братом своїм, з городенським князем [і] з дружиною своєю, з Киянами і Чорними Клобуками порадившися, пішли сею стороною Дніпра, горою, а човни теж Дніпром. Прийшли й стали проти себе на Витичеві, коло Мирославського села. І, стоячи тут, билися за брід, з’їздячися на насадах: брали сі тих, а ті сих, і коли так стояли проти себе й Ізяслав не давав їм брести, не можна було тим на сю сторону, ні сим на ту [перейти].
Юрій же, подумавши з синами своїми, покликав до себе Володимира Давидовича, Святослава Ольговича, Всеволодича Святослава і і Половців і почав їм мовити: "От, братіє, стоїмо тут, чого достоїмось? пробуймо, якби взяти у них брід Зарубський та перейти на той бік". І то улюбили всі. Юрій послав своїх синів з Половцями, а Володимир Давидович і Святослав Ольгович послали Святослава Всеволодовича, а самі стали тут, ізполчившися полками своїми. Почали переправляти свої човни коло піску, повз своєї сторони, і так переправили всі свої човни коло піску, і самі поїхали коло них берегом. Юрієві ж і Святослав Всеволодович і Половці дикі приїхали на Зарубський брід.
На сій стороні був Шварно з сторожами. Ті шукали, де брести Дніпро. Половці, побачивши, що Ізяславової сторожі небагато, побрели проти них на конях, за щитами, з копіями, в бронях, так щоб і битись, і покрили Дніпро множеством війська, а Русь переїхала човнами. Шварно, то побачивши, побіг і прибіг до Ізяслава. Той послав на той час свого сина Мстислава до Угрів, через те й нетвердий був у нього брід, бо не було там князя, а боярина не всі слухають. А Юрієві сини і оба Святослави, перебрівши з Половцями Дніпро, послали до Юрія, рекли: "їдь борзо, вже ми Дніпро перейшли, щоб не вдарив на нас Ізяслав". І Юрій з Володимиром борзо прийшов на Заруб і перебрели Дніпро.
В тім часі Вячеслав і Ізяслав, і брат його Ростислав, і Вячеслав Давидович, і Володимир Ростиславів брат, і городенський князь — всі стояли коло Івана. Тут прийшла їм вість, і пішли назад до Києва. Вячеслав, Ізяслав і Ростислав скликали свою братію і почали думати. Ізяслав з братом своїм Ростиславом в одно хотіли битися проти тих, дружина ж Вячеславова, Ізяславова і Ростиславова і всіх князів стримувала їх від того. І Кияне, а особливо Чорні Клобуки, стримали їх, рекли: "Княже, не можна тобі їхати на них! Бо ратні [вороги] наші всі на конях, і як ти поїдеш на них, він [Юрій] піде перед тобою на Рось, і тобі прийдеться, лишивши своїх пішаків, їхати за ним. А ми [Чорні Клобуки] вам, княже, так мовимо: лишіть се й їдьте у свій Київ, а до нас приставте брата свого Володимира: поїдемо до своїх веж [шатрів], візьмемо вежі свої, жони свої і діти свої і що там єсть у нас і підемо до Києва. Ви будете на вечір у Києві, і ми будемо. Хочемо [готові] за отця вашого Вячеслава і за тебе [Ізяслава] і за брата твого Ростислава і за всю братію і голови положити; або честь вашу добути, або з вами тут умерти, а Юрія не хочемо!"
Вячеслав, Ізяслав і Ростислав, послухавши дружини своєї і Киян і Чорних Клобуків, вирядили брата свого Володимира на вежі з Торками і з Коуями, і з Берендіями і з Печенігами 1, а самі пішли до Треполя і там стали на ніч. Другого дня, як сонце сходило, Вячеслав, Ізяслав і Ростислав пішли від Треполя до Києва, через Борок. І так ідучи, Вячеслав і Ізяслав, не входячи до міста, стали обозом перед Золотими Воротами, коло Язини. А Ізяслав Давидович став межи Золотими Воротами і Жидівськими, проти Бориславового двору. А Ростислав з сином своїм Романом став перед Жидівськими ворітьми, і многе множество з ним: А городенський Борис коло Лядських воріт.
Кияне теж стали усіми своїми силами, на конях і піші. Поміж князями, в сей бік, стали від Вячеслава й Ізяслава [Мстиславовича] в правий бік до Ізяслава [Давидовича] і Ростислава, а від Ростислава до Ольгової могили, а вліво від Вячеслава й Ізяслава до Лядських воріт. Так стали навколо всього города, многе множество.
Під той же час і Володимир прийшов з усіма Чорними Клобуками і з вежами, стадами і маєтком їх, многе множество 2.
1 Фрагменти турецьких (тюркських) племен і колін, з котрих складалась «чорноклобуцька» людність: турецькі емігранти, які піддались під протекцію київських князів і були ними розселені по полудневій границі для охорони від половців «диких» (степових).
2 Тут фраза, яка здається мені пізнішою допискою: «И велику пакость створиша, оно ратний [неприятелі], а оно своЂ: и монастыри оторгоша [обірвали] и села пожгоша, и огороды вси посЂкоша».
Вячеслав же, Ізяслав і Ростислав веліли Володимирові піти з Берендіями, з вежами і стадами їх до Ольгової [могили]. І стали вони між дебрами від Ольгової до огороду [саду] св. Івана, а сюди до Щекавиці. А Коуї, Торки і Печеніги стали в друґий бік по тих огородах до Лядських воріт, а відти до Клова, до Берестового, до Угорських воріт і до Дніпра.
І так зробивши у себе порядок, князі і дружина і Чорні Клобуки і Кияне удумали не йти против них [неприятелів], щоб битися полком, але припустити їх до себе і тут з ними битись. 1 рече при тім Ізяслав: "Коли нам Ьог поможе і ми від них відоб’ємось, то вони не крилаті, а перелетівши за Дніпро, таки сядуть. І як уже повернуться від нас [назад], тоді як уже нам з ним [Юрієм] Бог дасть!"
А Вячеслав рече ізяславові і Ростиславові: "От ми, братиє, доспіли [готові]! Юрій мені брат, але молодший від мене, а я старший і хотів би післати до нього і своє старшинство оправити [заявити]: коли прийдеться нам судитися перед Богом, Бог на правду зглянеться!" І сказали Ізяслав і Ростислав: "Так ти, отче, і учини, таке право [заяву]!" Вячеслав же рече мужеві свому: "Поїдь до брата Юрія, цілуй ]вітай] від мене брата, а ви, брати і сини, Ізяславе і Ростиславе, слухайте: перед вами виряжаю — 
Так скажи братові мойому: "Я, брате, багато говорив тобі й Ізяславові, вам обом: не проливайте крові християнської, не губіть руської землі! Вас стримуючи, я не правувавсь за себе, що ви мене скривдили, і раз і другий, і безчестя на мені положили. Хоч полки маю, і силу маю, Бог мені дав, але я задля Руської землі і задля християн, того всього не пом’янув, але вам то скажу ще: як Ізяслав іде битися з Ігорем, так мовить: "Я Києва не собі шукаю, але от отець мій Вячеслав, старший брат, я йому шукаю". Так він мовить, ідучи битись, і Бог йому поміг, але він Київ собі, та ще понад то і Туров і Пинськ у мене одібрав; так мене Ізяслав скривдив. А ти знов, брате, ідучи під Переяслав битися з Ізяславом, так мовиш: "Я Києва не собі шукаю, але от у мене старший брат Вячеслав, мені як отець, я йому шукаю!" І Бог тобі поміг, а ти Київ теж собі, та ще понад то Пересопницю й Дорогобуж у мене відібрав. Так ти мене скривдив, дав мені тільки Вишгород. Я ж за те все не правувався, задля Руської землі і задля християн, ще вас стримував, але ви мене не слухаєте. І то ви не мені не додержали, що казали, але Богові!
І то ти мені мовив: "Молодшому не можу поклонитись!" Але от Ізяслав — хоч двічі відступив від свого слова, тепер, добувши Києва, поклонивсь мені і на мені честь положив, і в Києві мене посадив, і отцем мене назвав, а я його — сином. Отже, коли ти рік: "Молодшому не поклонюсь!" — то ось я старший від тебе не мало, а багато: я вже бородат [був], а ти тільки ще родивсь! Коли ж хочеш іти проти мого старшинства, так, як отеє поїхав, — то за все Бог!"
І так послав.
Юрій ще в той час стояв коло Василева і проти того прислав свого посла, і рече Вячеславові: "Я тобі, брате, кланяюсь! Се все справедливе, що ти мовиш: Ти мені як батько! Коли хочеш зо мною договорюватись, нехай Ізяслав їде собі до Володимира, а Ростислав до Смоленська, а ми собі самі договоримось!"
Вячеслав же рече: "У тебе синів сім, і я їх від тебе не відгоню. А у мене всього два сини: Ізяслав та Ростислав, та ще молодші. І я тобі, брате, мовлю, задля Руської землі і задля християн: їдь но собі, брате, до свого Переяслава та Курська з своїми синами! А там ще у тебе Ростов великий! І Ольговичів відправ додому! Тоді самі собі* договоримось, а крові християнської не проливаймо. Коли ж ти підеш [далі] за своїм замислом, так, як пішов", — і Вячеслав, говорячи, оглянувся на святу Богородицю, що над Золотими Ворітьми, — "то та Пречиста Госпожа з Сином своїм і Богом нашим буде нас судити в сей вік і будучий". І то сказавши, відправив Юрієвого мужа".
Для скорочення поминаю дальше оповідання. Наступ Юрієвого війська відпертий Ізяславом. Після сього Юрій, одержавши відомість, що Володимирко галицький таки йде йому в поміч, відступив від Києва і пішов в напрямі галицького шляху. Се прийнято було за симптом його слабості; партія Ізяслава захотіла дати рішучу відправу Юрієві, і сим разом і київська громада, досі досить здержлива, рішила підтримати її всіма силами.
Прийнявши за свою династію Мономаховичів, кияне були дуже невдоволені династичним непорозумінням між лінією Мстислава і Юрієм: все настоювали, щоб Ізяслав знайшов порозуміння з ним. Але тепер, очевидно, компроміс Мстиславичів з Вячеславом, котрим дано сатисфакцію принципові старшинства, підняв надії на закінчення княжої усобищ рішучою перемогою Ізяслава. «Кияне рекли Вячеславу і Ізяславу і Ростиславу: „нехай ідуть усі, хто може хоч палицю в руки взяти, а коли не піде, нам його дай, ми самі заб’ємо!" І так пішли, один від одного не відстаючи, з радістю, за своїми князями, многе множество». Настрій підтримав ще посланець від Мстислава, наспівши саме на той час з вістю, що король послав велике помічне військо, «яко" го ніколи не бувало, «многоє множество», і воно вже перейшло Карпати. Князі рушили з усіма силами під Василів, де стояв Юрій на галицькім шляху, і тут сталась рішуча битва; оповідання про неї наводжу в цілості:
«Другого дня, в п’ятницю, як зорі почали займатись, наперед у Юрія в полку в бубни [вдарили] і в труби затрубили, і полки почали доспівати. Також і у Вячеслава і Ізяслава і Ростислава почали бити в бубни і в труби трубити і полки почали доспівати. Юрій з своїми синами, Володимир Давидович і Святослав Ольгович і Всеволодич Святослав, доспівши з своїми полками, пішли на верх Рутця. І Вячеслав, Ізяслав і Ростислав теж пішли з своїми полками проти них. І як вони були коло верху Рутця, тоді Юрій і Володимир Давидович і Святослав і Половці дикі і Всеволодич Святослав, обернувши свої полки, пішли до Великого Руту, бо не хотіли битись, але хотіли зайти за Рут і тут чекати Володимира галицького. Вячеслав же, Ізяслав і Ростислав, побачивши, що ті йдуть геть, пустили за ними своїх стрільців — Чорних Клобуків і Русь, і ті почали заїздити в зад полків, стрілятися з ними, і вози у них почали відбирати.
Побачивши се, Юрій і сини його, Володимир Давидович і Святослав Ольгович і Всеволодич Святослав, побачивши, що за Рут їм перейти не можна, бо наїздять назад полків їх і вози їх відбирають, обернулися полками своїми й стали проти них 1.
1 Тут наступає такий епізод.: «Коли стали йти до бою, Андрій почав рядити полк свого батька, бо був тоді найстарший між братією. Бачучи, що Половці стоять позаду, погнав і до них та укріпив на бій. Відти поїхав до свого полку і укріпив в той же час і свою дружину». Я думаю, що се додаток.
Ізяслав же й Ростислав пригнали до батька свого Вячеслава, рекли: "Ти дуже хотів добра, але не хотів його брат твій! Тепер же, отче, хочемо або голови свої положити за тебе, або честь твою добути!" Вячеслав же рече: "Братіє і сину! з роду мого не охочий я був на кровопролиття, і до сього мене довів мій брат, що ми вже на сім місці, і то Богові судити!" І, поклонившися йому, вони поїхали в свої полки. Ізяслав в’їхав до свого полку і послав по всім своїм полкам таке слово: "Глядіть на мій полк: як вам піде мій полк, так і ви йдіть!»" І так всі полки пішли проти себе, а Ізяслав перед усіма полками сам один в’їхав в полки ратних [неприятелів] і зломив своє копіє. Тут рубнули його в руку і в стегно його вдарили, і через те він упав з коня 1.
1 Паралельно сьому епізодові, перед ним, тепер читається другий, де Андрій розпочинає битву з свого боку. Я думаю, що се також вставка, як і тільки що зазначена вище.
Полки зійшлись, і була січа кріпка. Бог же і свята Богородиця і сила чесного животворящого хреста помогла Вячеславові і Ізяславові і Ростиславові, і побілили тут Юрія. Половці Юрієві тоді побігли, навіть і по стрілі не пустивши. Потім Ольговичі, а потім побіг і Юрій з дітьми. Бігли через Рут, і багато дружини утопилося в Руті, бо був грузький. І коли бігли, одних побито, а інших взято. Убили тут Володимира князя, Давидовича, чернігівського, доброго і тихого. Й інших багато побили. І половецьких князів багато взяли, а інших побили.
Коли полки зійшлися, кінні і піші, а Ізяслав лежав ранений, він тут схопився, а Кияне-пішаки хотіли його вбити, вважаючи за ратного [неприятеля], не знаючи його. Ізяслав рече: "Я князь!" А один з них відрік: "То нам тебе й треба!" І, витягнувши меча свого, почав його рубати по шолому. Був на шоломі над чолом написаний святий мученик Пантелимон, золотий, той ударив по ньому мечем, і так убився шолом до лоба. Ізяслав же рік: "Я Ізяслав, князь ваш! — і зняв шолом. І той пізнав його, і то почули багато інших і вхопили його на руки свої з радістю як царя і князя свого, і тоді крикнули всі полки: «Киреліісон!», радіючи, полки неприятельські побідивши, а князя свого живого ведучи.
Ізяслав знемагав дуже від ран, бо зійшов кровію. Але почувши, що Ізяслав [Давидович] плаче над братом своїм, він переміг свою неміч, його всадили на коня, і він поїхав туди і плакав над ним, як над братом своїм. І довго поплакавши, рече Ізяславові Давидовичові: "Його вже нам не воскресити! Але, брате, Бог і Свята Пречиста побідили наших ворогів, тікають наоколо, а Чернігів що? Ти, брате, тому не стій, а нарядись: взявши свого брата, їдь до Чернігова, а я тобі поміч прилажу, аби був ти нині до вечора в Вишгороді".
І здумавши, Ізяслав з братом своїм Ростиславом пустили з ним Романа, сина Ростиславового, придавши йому дружину. І так поїхав Ізяслав з Романом до Чернігова, взявши брата Володимира на полчищі [побойовищі]. І як сказали їм Ізяслав і Ростислав — до вечера бути в Вишгороді, так і були. Тої ж ночі перевезлись і другого дня якнайраніше поїхали до Чернігова. Ізяслав з Романом Ростиславовичем в’їхали до Чернігова і, поховавши брата свого, сам сів на столі брата свого в Чернігові.
Юрій же перебіг з дітьми Дніпро коло Треполя і їхав тою стороною до Переяслава. Половці побігли до Половців, а Святослав Ольгович і Всеволодич Святослав перебігли Дніпро повище Заруба і погнали до Городка. Святослав же Ольгович був тяжкий тілом, струдився, тікаючи, і звідти, з Городка, послав до Чернігова свого синовця Святослава Всеволодича, а сам не міг їхати. Святослав же [Всеволодич] пригнав до перевозу на Десні, і тут була йому вість, що Ізяслав Давидович і Роман Ростиславович в’їхали до Чернігова. Почувши се, погнав назад, а проти стрия послав, рік: "Не їдь сюди, але їдь до Новгороду: сюди вже в’їхав Ізяслав Давидович і Роман Ростиславович". І Святослав, почувши се, побіг до Новгороду.
Володимир же галицький пішов був в поміч Юрієві, свому сватові, як той і сподівався, і як був коло Божського, тут була йому вість, що Вячеслав і Ізяслав і Ростислав побідили Юрія і Половців його побили. І як почув то Володимир, скорше завернув і пішов до Галича.
І так Вячеслав і Ізяслав і Ростислав, похваляючи Бога і його пречисту Матір і силу животворячого хреста, з честю і похвалою великою пішли до Києва. І так против них вийшли святителі з хрестами: митрополит Клим, ігумени чесні і попи і многе множество святителів 1. З великою честю в’їхали до Києва і тут, поклонившися святій Софії і святій Богородиці Десятинній, були в великім веселії і у великій любові. І так стали жити».
1 Святителі — священики, сей термін незвісний в кирило-мефодіївських перекладах, Соболевський вважав прикметою східноболгарських пам’яток. — Мат. и изслЂд., с. 123. Я звертаю увагу, що сі подробиці повісті про попів з хрестами, повторюючись від часу до часу, своєю стилізацією виявляють не. церковного професіонала!
Інші дружинні повісті XII в. На інших дружинних, чи лицарських, повістях XII в., включених до Київського літопису, я спинюсь коротше. Їх основний світогляд, їх ідеологія приблизно ті ж, що й повісті про Ізяслава; вище подану характеристику її ідеології можна в значній мірі прикласти до всіх їх. Різниця в стилі оповідання: більше барвистім в одних, сухішім в других. Далі в суб’єктивнім освітленні авторськім — більш яскравім вияві своїх симпатій і солідарності в одних або більш об’єктивнім тоні інших. Нарешті, в мірі церковно-моралістичного елемента, в декотрих дещо сильнішого, в інших цілком непомітного. Правда, ся остання різниця залежить також і від тем.
З оповідань про Всеволода Ольговича (1140 — 1146) я наведу кінець оповідання — класичний текст про «ряди», умови віча з князями; я вважаю, що своїм стилем, стислішим і сухішим, сей текст більше підходить до історії Всеволода, ніж до повісті про Ізяслава, що слідом дає себе відчути:
«Всеволод, прийшовши до Києва [з походу на Галичину], розхорувавсь і послав по брата свого Ігоря і по Святослава. І був дуже хорий, і став під Вишгородом на острові. І призвав Всеволод до себе Киян і почав мовити: "Я дуже хорий! от вам брат мій Ігор, прийміть його!" Вони ж рекли: "Княже, приймемо радо!" І взяли Ігоря [з собою] до Києва, — пішов він з ними під Угорський, і скликав Киян усіх. Вони всі цілували йому хрест, кажучи: "Ти нам князь", але прийняли його зрадливо.
Другого дня Ігор поїхав до Вишгорода, і Вишгородці цілували йому хрест. Всеволод же, ще при житті своїм, послав Володислава. зятя свого, до Ізяслава Мстиславича, а до Давидовичів Мирослава Андрієвича, рік: "Чи стоїте в хрестнім цілуванні братові вашому Ігореві?" І вони рікли: "Стоїмо!"
На другий день Всеволод преставивсь, місяця августа 1 дня, і спрятавши тіло його положили в церкві св. мучеників [Бориса і Глібaj. Ігор же поїхав до Києва і скликав Киян усіх на Гору, на Ярославль двір. І цілували йому хрест всі Кияне. І знову зійшлися коло Турової біжниці, і післали до Ігоря, кажучи: "Княже, приїдь до нас!" Ігор же, взявши брата свого Святослава, поїхав до них, і став з своєю дружиною, а брата свого Святослава послав до них на віче. І почали Кияне складати обвинувачення на Всеволожого тивуна Ратьшу, і на другого тивуна, вишгородського, на Тудора, кажучи: "Ратьша нам знищив Київ, а Тудор — Вишгород! Тепер ти, княже Святославе, цілуй нам хрест [разом] з братом своїм: кому з нас буде обида, ви судіть самії" Святослав їм рік: "Цілую вам хрест [за себе] і за брата свого, що не буде вам ніякого насильства, а тивун ось вам в вашій волі. І, зсівши з коня, Святослав поцілував до них хреста серед віча. І Кияне, _ зсівши з коней, говорили: «Брат твій [наш] князь, і ти!» [як наслідник]. І на тім цілували всі Кияне хреста, і за дітей [своїх], що їм Ігореві не зрадити, ані Святославові.
І Святослав, взявши лучших мужів Киян, поїхав з ними до брата свого Ігоря, і рече: "Брате! я на тім цілував їм хрест, щоб тобі з ними бути справедливим і їх любити!" 1 Ігор же, зсівши з коня, цілував їм хрест на все, що вони бажали, і брат [його]. І поїхав [по сім] на обід. А ті [Кияне] кинулися на Ратьшин двір, грабувати його, і на мечників. Ігор послав до них брата свого Святослава з дружиною і ледве що втихомирив» (Іпат. 229).
1 В Воскрес. літописі ся мова переказана ширше: «Кому з людей буде обіда, судити їх по правді тобі самому або мені; а тивунам їх ні судити ні карати; що тивунами у нашого брата були Ратьша і Тудор, — їм не бути, а котрі будуть, — тим брати за суд «уроком» [по таксі], а своєю волею людей «не продавати» [не збирати грошевих кар]». Про сей текст в «Історії України», II, с. 144.
Оповідання про Святослава Ольговича і його боротьбу з Ізяславом, фрагментами включене в повість про Ізяслава, досить подібне своїм стилем до сеї повісті і відрізняється головно своєю політичною орієнтацією (зверненою проти ДавидовичІв, старшої чернігівської лінії, тим часом як Ольговичі були молодшою). Автор менш здержливий в своїх судах про події і любить приплітати диявола як причину неприємних йому фактів, чого не робить автор повісті про Ізяслава. Святослава, свого героя, він дуже зручно і послідовно характеризує, не словами, а ділами, як чесного, принципіального, вірного своїм обов’язкам чоловіка. Ся зручність свідчить про неабиякий літературний талант автора, оскільки взагалі можна судити з таких фрагментів, що тільки гіпотетичне виловлюються серед інших частин літопису. На взірець наведу сей невеличкий епізод, безпосередньо після побіди Ізяслава над Ігорем (1146):
«Святослав прибіг до Чернігова з малим числом дружини і послав до братів Володимира і Ізяслава [Давидовичів], рече: "Чи стоїте, браття, в хрестнім цілуванню, що сьте цілували п’ять день тому?" Вони сказали: "Стоїмо!" І рече їм Святослав: "То я вам лишаю Коснятка, мужа свого, якщо треба буде подумати між собою". А сам поїхав до Курська, людей приводити до ладу, а відти приїхав до Новгорода 1.
1 Тут оповідання перебите.
І почали Давидовичі радити ["думати"] потай від Святославового мужа, а Косняткові, мужові Святославовому, була ся вість, що Давидовичі хочуть вхопити брата свого Святослава. І послав Коснятко до свого князя: "Княже, думають на тебе, хочуть тебе вхопити! Коли пришлють брати по тебе, ти до них не їдь!"
Лукавий бо, пронирливий диявол, не хотячи добра між братією, а хотячи прикладати зле до злого, вложив їм гадку не доходити брата Ігоря [взятого Ізяславом в полон}, не пам’ятаючи свого "отецтва" [спільного роду], ні хрестної присяги, ні божественної любові, як добре жити братії одномисленно вкупі, пильнуючи свого роду. Переступили хрестну присягу і забули страх божий, послали до Ізяслава: "Ігор як тобі був злий, так і нам! держи його твердо!" А до Святослава послали, і рекли: "Іди з Новгорода до Путивля [зречися Новгорода-Сіверського], а від брата Ігоря відступи!"
Святослав же рече: "Не хочу ні волості, ні іншого нічого, тільки пустіть мені брата!" Вони відказали: "Цілуй нам хрест, що не будеш просити брата, ані доходити його не будеш, а волость [тоді] держи!" Святослав же, прослезившись, рече, пославши до Юрія, до Суздаля: "Брата мені Всеволода Бог узяв, а Ігоря Ізяслав вхопив, іди ти в Руську землю, до Києва, пожалуй, добудь мені брата, а я тут, надіючись на Бога і силу животворящого хреста, буду тобі помічником!" (Іпат. 233).
Літературну манеру оповідань про події по смерті Ізяслава Мстиславича (1154), центральною фігурою котрих виступає його син Мстислав до своєї передчасної смерті (1170), ми пізнали по найкращому епізодові їх — історії походу на половців 1168 р.: барвистому, поетично закрашеному оповіданню (в т. II, с. 213). Його вистане для характеристики. В сю серію оповідань входить також наведена вище (с. 23) історія київського погрому, про котру я висловив свої гадки (про можливу переробку її). Від її стримано-страдальницького, як я його назвав, тону різко відрізняється повість про другий конфлікт київських князів з Андрієм (1172 — 3) — одна з найкращих речей нашої дружинної літератури. Се найбільш темпераментно, рішучо й одверто написана річ, свого роду останнє слово київської дружинності перед новим великоруським абсолютизмом, що підіймався на півночі і грозив загладою українській державності і українському лицарству. Я заповів вище повний текст сього оповідання, на жаль, урваного вложеною тут повістю про убийство Андрія. Наводжу його тут:
«Прислав Андрій до Ростиславичів, так кажучи: "Назвали ви мене собі отцем, і я хочу вам добра і даю Романові, братові вашому, Київ". Послали по Романа до Смоленська, і прийшов Роман до Києва, і стріли його з хрестами: митрополит, і архімандрит печерський і всі інші ігумени, Кияне всі і братія його. Князь же Роман війшов в Київ і сів на столі батька і діда, а синові Ярополкові дав Смоленськ. І була радість всім людям від того Романового княження.
[По малім же часі] 1 почав Андрій складати вини На Ростиславйчів і прислав до них Михна, так кажучи: "Видайте мені Гриюрія Хотовича і Степанця і Олексу Святословця, бо вони уморили брата мого Гліба, і се вороги всім нам". Ростиславичі ж того не послухали і відправили Григорія [свобідно]. [Тоді] Андрій сказав Романові: "Не ходиш ти з братією своєю в моїй волі, то йди з Києва, а Давид — з Вишгорода, а Мстислав — з Білгорода, маєте собі Смоленськ, ним поділіться!" І дуже розжалились Ростиславичі, що він їх позбавляє Руської [Київської] землі і дає Київ братові Михалькові. Роман пішов до Смоленська, а Михайло з Торчеського 2 сам до Києва не пішов, а послав туди брата свого Всеволода і синовця свого Ярополка Ростиславовича. І Всеволод сидів у Києві п’ять тижнів. Ростиславовичі ж Рюрик, Давид і Мстислав послали до Андрія так кажучи: "Брате, ми на правду назвали тебе своїм батьком і хрест тобі цілували, і в хрестнім цілуванню стоїмо [додержуємо присяги], хотячи тобі добра. А ти тепер вивів з Києва нашого брата Романа, а нам дорогу показуєш з Руської землі — без нашої вини. Та за всіми Бог і сила хрестна!" Андрій же відповіді їм не дав. Ростиславичі ж, нарадившись і «узрівши» [покладаючись] на Бога і на силу Чесного Хреста і молитву [свою] до святої Богородиці, в’їхали до Києва вночі на похвалу св. Богородиці, взяли Всеволода Юрієвича і Ярополка, Юрієвого внука, і Ляха Володислава і Михна і всіх бояр. Київ же браття дали рюрикові, і князь Рюрик, син Ростиславів, війшов до Києва з славою великою і честю і сів на столі отців своїх і дідів своїх.
Ростиславичі [ж] пішли на Михалька до Торчеського і стояли коло нього шість день, а на сьомий послали до нього і умовились так: Михалько дістав до Торчеського Переяслав і відступив від брата свого [Андрія] і від Святослава Всеволодича чернігівського, а приступив до Ростиславичів 3. Умовився так, щоб Володимира Ярославича галицького, сестричича Михалькового, видати Ростиславичам і відправити до батька 4, а Ростиславичі пустять Всеволода і Ярополка і всю дружину. І Всеволода пустили, а Ярополка не пустили — "ти про нього не згадав!" Тим же походом ідучи, вигнали Ростиславичі і синовця його [Михалькового] Мстислава, і Мстислав пішов відти до Чернігова, а Михалько його не прийняв.
Андрій же 5 розгнівався на Ростиславичів за Григорія Хотовича, що не вчинили його волі 6, і, се почувши, Ольговичі зраділи. Святослав Всеволодич і вся братія його послали до Андрія мужів своїх, підбиваючи його на Ростиславйчів і так кажучи йому: "Хто тобі ворог, то і нам, і ми з тобою готові!" Андрій же, послухавши їх поради, наповнивсь "високоумія" і розгордився дуже, покладаючись на силу тілесну, огородивши себе множеством війська і розпалившися гнівом, післав Михна мечника, сказавши йому: "їдь до Ростиславичів і скажи їм; "Не ходите в моїй волі, отже, ти, Рюриче, іди до Смоленська, до брата свого Романа, на свою отчину".
1 Я вставляю в скобках тут і далі переходові слова намість «того же лЂта», що з’явилось, очевидно, при літописній редакції.
2 Там він досі сидів, в полудневій Київщині.
3 Тут додано, мабуть, потім: «бЂ бо тогда Рюрикъ в КыєвЂ».
4 Перед тим встановлено звістку (мабуть, з серії галицької) про те, як Володимир, утікши від батька, попав до Михалька.
5 Тут, очевидно при редакції, додано при імені Андрія: князь суздальський.
6 Значить: ще перше ніж довідавсь, що зробили з його свояками.
А Давидові скажи: "А ти йди до Берлади 1, а в Руській землі не велю тобі бути!" А Мстиславові скажи: "На тобі стоїть все, і не велю тобі бути в Руській землі!"
Та Мстислав від молодості звик нікого не боятись, тільки одного Бога пильнувати. Він звелів узяти Андрієвого посла і обстригти йому перед собою голову і бороду, і так сказав: "Іди до свого князя і скажи йому: "Досі ми тебе мали за батька з любові; коли ж ти з такими словами прислав — не як до князів, а наче до підручника і простого чоловіка, то чини, що́ замислив, — а Бог за всім!"
Андрієві же, як почув він таке від Михна, образ лиця його потемнів. Кинувсь на війну і був готов. Послав і зібрав своє військо: Ростовців, Суздальців, Володимирців, Переяславців, Білозерців, Муромців, Рязанців і Новгородців. І, порахувавши, знайшов їх 50 тисяч 2. І послав з ними сина свого Юрія, і Бориса Жидиславича воєводою, і наказав їм Рюрика і Давида прогнати з їх отчини, а Мстислава взяти, і нічого йому не робити, а привести до себе 3.
Коли вони йшли повз Смоленськ, — тому що [Андрій] наказав Романові виправити свого сина з Смольнянами, Роман мусив виправити сина свого з Смольнянами і, не хотячи, виступив против братії, бо був тоді в руках його. Також і полоцьким князям усім велів іти, і туровським і пінським і городенським. І, прийшовши до Ольговичів, злучилися з ними проти Києва, і тут же прийшли до них Михалько і Всеволод, Ростислявичі [Андрієві братаничі] Мстислав і Ярополк, Глібовичі, і Переяславці всі. І, перейшовши Дніпро, в’їхали до Києва. Ростиславичі ж не зачинилися в Києві, а пішли по своїх городах: Рюрик зачинився в Білгороді, Мстислава зачинили в Вишгороді з Давидовим полком, а Давид поїхав до Галича, до Ярослава за поміччю.
Святослав же з братією і Михалько з братом Всеволодом і синовцями, зібравши Киян і Берендичів, Поросся і всю Руську землю, полками пішли від Києва до Вишгорода на рождество святої владичиці нашої Богородиці, приснодівиці Марії 4.
1 Про значення сеї фрази («іди між безземельних князів») і взагалі про ролю Берлади — «Історія України», II, с. 521.
2 Звертаю увагу читача на прегарний епічний стиль сього місця.
3 Тут наступають доволі незручно влучені рефлексії якогось укладчика літопису, очевидно: «Так наказав він Борисові Жидиславовичеві і велів іти до Святослава Всеволодича, як умовились з ним і з усею братією, спокусою многолукавого диявола, що воює на християн. Андрій князь, такий розумний («умник»), у всіх ділах визначний («добль»), стратив притомність («смыслъ») і, не стримавшися, розпалився гнівом — такі то й хвалькуваті слова пустив, що перед Богом стидні, і мерзка всяка хвала і гордість. Все се було від диявола, що посіває в серці нашім хвалу і гордість, як Павло каже: «Гордим Бог противиться, смиренним же дає благодать». Так і збулося слово апостола Павла, що таке сказав, то потім покажемо, тут же до попереднього вернемось».
4 Тут, можливо, пізніша ампліфікація.
Було всіх князів білыге двадцяти, і найстаршим з усіх Святослав Всеволодич. Він вирядив Всеволода Юрієвича й Ігоря з молодшими князями до Вишгорода. Коли вони приїхали під Вишгород, Мстислав Ростиславич, побачивши, що прийшов неприятель, ізрядив полки свої і виїхав на оболонь проти них. Обі сторони були жадні бою; стрільці їх зчепились і почали стріляти, ганяючись між собою. Мстислав же, побачивши, що його стрільці замішалися серед неприятелів, зараз кинувсь до них. Рече дружині своїй: "Братіє, зложім то на божію милость і поміч святих мучеників Бориса і Гліба!" І зараз поїхав на них.
Неприятелів стояло три полки: Новгородці, Ростовці і посеред них Всеволод Юрієвич з своїм полком. І так Мстислав вдарив на їх полки, і потоптали середній полк, а інші неприятелі обступили їх, бо Мстислав в’їхав серед них з малим числом. І так змішалися обидві сторони. І було велике замішання, гук і крик великий, і дивні гуки. Можна тут було бачити, як ломилися списи; гучала зброя і за великим порохом не можна було розглянути ні кінного, ні пішого. І так, бившися кріпко, розійшлися. Було багато покалічених, але мертвих не було багато. Такий був один бій на оболоні першого дня у Мстислава з Всеволодом, з Ігорем і з іншими молодшими людьми.
Потім прийшли всі сили; обступили весь город. І, вибігаючи з города, билися кріпко, і багато було в дружині Мстиславовій поранених і вбитих добрих [вояків]. І [так] стояли під городом дев’ять тижнів. Потім прийшов Ярослав луцький, теж на Ростиславичів, з усею Волинською землею. Він добивався собі старшинства 1 перед Ольговичами, але не поступили йому Києва. Він [тоді] ввійшов у зносини з Ростиславичами, умовився з ними про Київ і відступив від Ольговичів: піднявсь і пішов від них, ізрядивши полки, до Рюрика до Білгороду.
Побачивши се, настрашились [Андрієві присяжним], сказали: "Тепер вони, певно, сполучаться з Галичанами і Чорними Клобуками!" Полки їх стривожились і, не дочекавши світу, в великім замішанню, не можучи стриматися, побігли через Дніпро, і багато їх потонуло. Побачивши се, Мстислав похвалив всемилостивого Бога і поміч святих Бориса і Гліба, що невидимо погонили їх. Виїхав з города з дружиною своєю, і дружина його гонила і ударилась о товари [обози] їх і взяла багато полонянника. Мстислав же багато поту утер з дружиною своєю і не мало мужства показав з мужми своїми 2.
Ростиславичі ж положили старшинство на Ярослава і дали йому Київ. Ярослав ввійшов у Київ і сів на столі діда свого і отця свого.
Святослав же почав посилати до Ярослава з жалями, так казав йому: "Пригадай собі давнішу умову [ряд], на чім ти цілував хрест? Ти бо рік: "Якщо я сяду в Києві, то я тебе наділю; а як ти сядеш в Києві, то ти мене наділи! Тепер же ти сів єси, чи право чи криво, наділи ж мене!" Той же почав йому мовити: "Що тобі до нашої отчини? тобі ся сторона [Дніпра] не належить". Святослав же почав йому мовити: "Я не Угрин, ані Лях, ми одного діда внуки: скільки тобі до нього, стільки й мені [ми рівні в генеалогії], а як ти не стоїш в попередній умові, вільно тобі!"
І то сказавши, зійшовся з братією і поїхав наїздом на Київ. Ярослав же не зібрав братії і не посмів сам один зачинитися в Києві. Утік До Луцька, а Святослав в’їхав до Києва і сів на столі діда свого і отця свого, забравши майно Ярослава без числа. Бо без вісті наїхали і братії його не було вісті, що Ольговичі наїхали на Київ. "Заїхали" [захопили] тут і княгиню Ярославову, взяли з меншим сином, і дружину всю забрали та послали до Чернігова *. І, просидівши двадцять днів у Києві, вернувсь [Святослав] до Чернігова 3.
1 Права на київське князівство.
2 Тут наступає та друга рефлексія от писанія, до котрої редактор відкликався вище: «Се уже сбысться слово апостола Павла рекша: "Возносяйся смириться, а смиряйся вознесеться". И тако возвратишася вся сила АндрЂя князя суздальского: совокупилъ бо бяшеть всЂ земли, й множеству вой не бяше числа, пришли бо бяху высокомысляще, а смиренний отъидоша в домы своя».
3 Означені звіздками слова взяті з Суздальського літопису; тут явні сліди доповнення старшого тексту, з котрого користувався Суздальський літопис, пізнішими додатками.
Ярослав же, почувши, що Київ стоїть без князя, пограблений Ольговичами, приїхав назад до Києва J в гніві замислив тяготу Киянам, сказав: "Навели сьте на мене Святослава, тепер промишляйте, чим викупити княгиню і дитину". Ті не вміли йому чим на те відповісти, і він "попродав" [наложив контрибуцію] на весь Київ: на ігуменів, попів, черців і черниць, Латину і гостей, і позамикав усіх Киян".
Тут історія уривається; про те, як Ростиславичі, побачивши хитку позицію Ярослава, повели переговори з Андрієм, щоб вернути Київ собі, говорять лише уривкові записки: повість про смерть Андрія і замішання в землях суздальських, правдоподібно, покрила при редакції літопису оповідання про київські події 1. Перо, що описало війну Ростиславичів з Андрієм, ми пізнаємо аж в оповіданні про останні діла і смерть героя повісті Мстислава Ростиславича:
«Прислали Новгородці мужів своїх до Мстислава Ростиславича, закликаючи до Новгорода Великого. Але він не хотів іти з Руської землі, казав їм; "Не можу йти з отчини своєї і з братією своєю розійтися". Пильно бо старався він, від усього серця хотячи страдати за вітчину свою, завсіди пориваючись до великих діл, роздумуючи [про се] з мужами своїми, хотячи сповнити свій обов’язок перед вітчиною 2. Все розмишляючи в умі своїм, не хотів іти, але братія його і мужі його понудили його, кажучи йому: "Брате, коли зовуть тебе з честю, то йди! бо там чи не наша отчина?" Він послухав братії своєї і мужів своїх і пішов з новгородськими боярами, але се положив в умі своїм: "Коли Бог приведе мене здорового в сих днях [дасть здоров’я в найближчих часах], то ніяк не зможу я забути Руської землі".
Прийшов він до Новгорода, і стрів його єпископ з хрестами, з Новгородцями, й ігумени, і всі, ввійшовши до святої Софії, поклонилися святому Спасові і святій Богородиці, і сів він на столі діда свого й отця свого з сливою і честю великою.
І коли сидів Мстислав в Новгороді Великім, вложив Бог в серце Мстиславу мисль добру піти на Чудь. І скликав він мужів новгородських і сказав їм: "Братіє, от обідять нас погані. Зглянувши на Бога і на святої Богородиці поміч, постояти б нам за себе і захистити Новгородську землю від поганих!" І люба була його мова всім мужам новгородським, і сказали йому: "Княже, коли се любо Богові і тобі, то ми готові єсьмо!" 3 І зібрав усіх воїв новгородських, і порахував їх, і знайшов їх 20 тисяч числом 4. І так пішов Мстислав на Чудську землю, і, ввійшовши до неї, стояв у ній аж до того дня 5, воюючи по всій землі їх. І так попалив всю землю їх і, набравши полону челяддю і худобою, повернув додому, діставши від Бога побіду на поганих, зі славою і честю великою.
1 Про них в «Історії України», II, с. 203 і д.
2 «Хотя исполнити отечьствиє своє» — се слово має дуже широке і загальне значення, тут його так уважаю за найкраще віддати.
3 Порівняти подібний вступ в повісті про Мстислава Ізяславича — в т. II, с. 213.
4 Пор. таку ж саму фразу вище про Андрія — доказ одної руки.
5 Очевидно попсоване місце, мусило бути число: до «дев’ятого дня» або якесь інше.
Ідучи ж з Чуді, ввійшов до Пскова, і забрав [арештував] соцьких з-за Бориса, свого синовця, що не хотіли його синовця Бориса. І, договорившися з людьми, пішов відти до Новгорода, і там пробув усю зиму. А на весну, здумавши з мужами своїми, пішов на Полоцьк, на зятя свого Всеслава. Бо дід його ходив на Новгород, узяв Єрусалим церковний 1 і сосуди служебні, і один погост [сільський округ] прилучив до Полоцька. Мстислав же, хотячи дійти в тім усім правди для Новгородської землі й її обіди, прийшов на Луки з військом новгородським. Почувши те, його брат Роман у Смоленську послав свого сина Мстислава до Полоцька в поміч його зятеві, а до брата свого Мстислава послав мужа свого, так кажучи: "Від нього [Всеслава полоцького] тобі нема обіди, а коли йдеш на нього, то перше тобі піти б на мене!" І він, не хотячи «вередити серця" братові свому старшому, вернувся до Новгорода.
І напала на нього болізнь сильна, сила слабла, і язик відбирало. І поглянувши на дружину свою і на княгиню і зітхнувши з глибини серця свого, прослезився й почав їм говорити: "От я поручаю дитину свою, Володимира, Борисові Захаровичеві, і з тим, з волостю, віддаю на руки братові Рюрикові і Давидові, а про мене — як Бог рішить!" І так, поручивши дітей своїх братії своїй і знявши руки до неба та зітхнувши з глибини серця, він прослезивсь і віддав душу свою в руці божі. Преставився ж Мстислав син Ростиславів, внук великого князя Мстислава, місяця юня в 13, на святої мучениці Акилини, в день п’ятничний, взявши причастя на святій літургії. І так, спрятавши його тіло з честю і з благохвальними піснями і кадилами благовонними, Ілля єпископ і всі ігумени положили його тіло в тім гробовці, де лежить Володимир, син великого князя Ярослава Володимировича 2.
І плакалась по нім вся земля Новгородська, найбільше ж плакались
по нім ліпші мужі новгородські, і так говорили плачучись:
"Уже не можемъ, господине, поЂхати з тобою на иную землю,
поганыхь поработити во область Новгородьскую!
Ты бо много молвяшеть, господине нашь, хотя на всЂ стороны поганыя.
Добро бы нынЂ, господине, съ тобою умрети,
створшему толикую свободу Новгородьцемъ отъ поганыхъ!
Якоже и дЂдъ твой Мьстиславъ свободил ны бяше отъ всЂхъ обидъ,
ты же бяше, господине мой, сему поревновалъ
и наслЂдилъ путь дЂда своєго.
НынЂ же, господине, уже к тому не можемъ тебЂ узрЂти!
Уже бо солнце наше зайде ны,
и во обидЂ всимъ остахомъ!" 3
1 Дарохранительния, ціборій.
2 В оригіналі ся фраза стоїть не на місці, серед плачу, можливо дописана була потім, на маргінезі.
3 Іпат., с. 413. Се прототип плачу Волинського літопису по Володимиру Васильковичу, наведеного в т. І, с. 117. Розваживши справу, я не маю більше сумніву, що плач над Мстиславом являється типовим українським дружинним плачем, бо се оповідання, очевидно, писано «руським» пером, не новгородським, хоч плач вложено в уста новгородців. З огляду на сю стилістичну вартість наводжу його в оригіналі.
І так плакало над ним все множество новгородське: багаті і бідні, нищі й убогі і чорноризці, бо він був милостив до всіх нищих, і так розійшлись до домів своїх.
Сей же благовірний князь Мстислав син Ростиславів зростом був середній, лицем гарний, всіма добрими прикметами прикрашений і благонравний. Мав любов до всіх, а особливо до милостині був пильний. Монастирі наділяв, черців потішав і всіх ігуменів потішав теж, з любов’ю приймав і брав у них благословення. І мирські церкви наділяв, попів і весь святительський чин честю достойною шанував.
Був кріпкий на війну, все поривавсь умерти за Руську землю і за християн. Коли бачив як християн полонять погані, так говорив дружині своїй: "Браття, не майте нічого в умі своїм [не вагайтеся]: коли тепер умрем за християн, то очистимося з гріхів своїх, і Бог нашу кров оцінить як мучеників. Коли Бог дасть милость свою — слава Богу! Бо хоч нині умремо — однаково умремо [колись]". І так кажучи, піддавав відвагу воякам своїм, і так від усього серця бився за вітчину свою. А був любий до дружини: майна не жалував, не збирав золота ні срібла, але давав дружині своїй або призначав за душу свою.
І [так] приложивсь до отців і дідів своїх, віддавши спільний довг, котрого не втекти ніякому родженому.
Не було в Русі такої землі, котра б його не хотіла, не любила, бо він завсіди поривався на великі діла, але преставивсь молодим.
І, почувши про преставлення його, браття дуже сумували, і плакалася по нім уся земля Руська, не можучи забути "доблесті" його. І Чорні Клобуки не можуть забути "приголублення" його».
Се закінчення, так само як і початок оповідання, ясно показує, що писалось воно людиною, яка жила всіма інтересами «Руської землі» в тіснішім розумінні. Хоча, як бачимо, останні діла Мстислава були зв’язані з Новгородом, очевидно, не новгородець писав його: інтереси автора всі коло Києва, і очевидне його бажання оправдати покійного перед київськими кругами, що він, такий популярний на «Русі», покинув її для Новгорода. Бодай по смерті, сими інтимними намірами повороту при першій можливості назад, хоче він зв’язати покійного «господина» з його «вітчиною». Се зв’язує отсе оповідання з повістю про війну 1173 р., котрої найяскравішою фігурою виступає той же Мстислав як найкращий представник українського лицарства і найбільш популярний між дружиною і Чорними Клобуками князь, проповідник неустанної боротьби з степовим поганством — сеї провідної ідеї українського лицарства (так само як вона і на заході, в огнищу тамошнього лицарства, у Франції, остаточно скристалізувала ідеальний зміст лицарства). Звертає на себе увагу гаряче висловлена тут ідея посвячення вітчині, страждання для неї, смерті за неї як найвищої цілі життя, і запалу до «великих діл» лицарських, воєнних, якнайкращого змісту, який може людина вложити в своє життя. Як ідеологія українського лицарства, незвичайно яскраво і сильно відбитого в тих небагатьох словах, ся коротка повість не має нічого собі рівного в нашім старім письменстві і з сього погляду варта особливої уваги.
Серія оповідань про походи на Половців 1183 — 1193 рр. найбільше звісна з повісті про похід Святославичів 1185 р. — літописної паралелі «Слова о полку Ігоревім». Вона багато разів аналізувалась, порівнювалася з стилем і манерою «Слова» і дає поняття про всю серію, особливо коли лишити на боці побожні міркування, вложені в уста Ігореві в неволі (може бути, додані або розширені при пізнішій редакції, так само як в Суздальській збірці).
Оповідання про галицькі події зв’язуються в прагматичну, суцільну повість, особливо під рр. 1188 — 1190. Оповідання про смерть Ярослава притикає безпосередньо, але оповідання про побожні його настрої перед смертю не дуже відповідає загальному тонові дальшого оповідання, і може бути, що тут треба покласти на рахунок пізнішої редакції — бодай дещо. Історія родинної трагедії Ярослава, під р. 1173, хоч відділена кільканадцятьма роками, в котрих нема нічого спеціально галицького, по змісту належить теж сюди, і може бути, що в своїм джерелі вона була прагматично зв’язана з тою усобицею, яка потім відігралась на грунті тих родинних відносин. Тому подаю її тут теж як вступну частину:
Вибігла княгиня 1 з Галича до Ляхів з сином Володимиром, і Константан Сірославич і багато бояр з нею. Були там вісім місяців. І почали посилати до неї Святополк та інша дружина, закликаючи назад: "А князя ми вхопимо!" Володимир же послав до Святослава Мстиславича, просячи у нього Червна: "Там сидячи, буде мені добре посилати до Галича, а як сяду в Галичі, верну тобі твій Бужськ і три городи додам до нього". Святослав йому дав і хрест цілував, що буде помагати. І Володимир з матір’ю пішов до Червна. І перестріла його вість від Святополка з Галича: "Приїзди скоро, ми вхопили твого батька, приятелів його Чаргову чадь побили, а ворог твій Настаська — от тобі!"
Галичане, наложивши огню, спалили її, сина її послали в заслання, а князя водили до хреста, аби жив з княгинею по правді. І так уладились. [Але другого року] 2 вибіг Володимир 3 до Ярослава до Луцька і той обов’язався йому доходити волості. Ярослав галицький послав до Ляхів і привів їх в поміч собі: дав їм 3000 гривень срібла. Спалив два городи [луцької волості] і почав посилати до Ярослава: "Пусти до мене сина, інакше піду на тебе війною". Той злякався спалення своєї волості і відправив Володимира до Михалька, до Торчеського, з його матір’ю, бо Михалько був брат Ользі княгині. Відти покликав його тесть Святослав до Чернігова, з тим щоб відправити до Суздаля, до Андрія, і не пустив його [Михалько] 4.
[Потім, р. 1187] 5 преставивсь [умер] Ярослав, місяця октября в 1 день, а другого дня положено його в церкві святої Богородиці. Він був князь мудрий, язиком мовний і богобойний, по чужих краях поважаний і славний полками [військом]: коли де-небудь була йому обіда, то сам з своїми полками не ходив, а посилав з воєводами.
1 Слово: «Ярославляя» приписано на боці, с. 383. Се була донька Юрія, сестра Всеволода суздальського.
2 Се додаю замість «в тоже лЂто», очевидно доданого потім (с. 388).
3 Тут і нижче, мабуть, пізніший додаток: «сынъ Ярославль галичьского князя».
4 Як потім Ростиславичі взяли його від Михалька і відправили до батька — див. вище.
5 В літописі знов «тогоже лЂта», с. 441.
Землю свою привів до ладу, велику милостиню роздавав, любив «странних» [прочан], бідних годував, любив чорноризький чин і честь йому віддавав по силі своїй. У всім ходив по закону божому, сам доглядав церковного порядку і в добрім ладі держав крилос.
Перед своєю смертю в тяжкій хоробі почув свою слабість і скликав мужів своїх і всю Галицьку землю, покликав крилошан і монастирі, і старців, сильних і худих, і так з плачем говорив до всіх: "Отці, браття і сини! От я вже вихожу з сього світу марного і йду до Творця свого. Согрішив я більш усіх, як ніхто інший не согрішив! Ви же. отці і братя, простіть і одпустіть!" І так плакався три дні перед усіми крилошанами і перед усіма людьми. І велів роздавати своє майно монастирям і старцям, так роздавали по всьому Галичу три дні і не могли роздати.
І так говорив він мужам своїм: "От я з одною своєю худою головою ходячи, утримав всю Галицьку землю. А віддаю своє місце Ольгові, меншому свому синові, а Володимирові даю Перемишль". І на тім перевівши умову між ними, поприводив до хреста Володимира і мужів галицьких в тім, що він не буде відбирати Галича від брата. Бо Олег був син Настаськи і був йому милий, а Володимир не ходив в його волі, тому й не дав він йому Галича.
По смерті ж Ярослава було велике замішання ["мятежь"] в Галицькій землі. Мужі галицькі, здумавши з Володимиром, переступили хрестне цілування і вигнали Олега з Галича. Олег утік відти до Вручого [Овруча], до Рюрика, а Володимир сів у Галичу, на столі діда свого і отця свого.
[Але] 1 княжачи в Галицькій землі, був Володимир охочий до многого пиття, і думи не любив з мужами своїми. І взяв жінку у попа і поставив її у себе за жінку, і родились у неї два сини. Роман же Мстиславич володимирський посватався з ним і видав доньку за його старшого сина. А се довідався, що мужі галицькі не добре живуть з своїм князем, за його насильство, бо де улюбив чию жінку або доньку, забирав силоміць. Отже, Роман, не криючись, почав посилати до галицьких мужів, підбиваючи їх на князя, щоб його прогнали, а [Романа] прийняли б на княження.
1 В оригіналі тут новий рік для звісток цілого літопису, с. 444.
Мужі галицькі пристали на Романів замисл і, зібравши полки свої й утвердившися хрестом [присягнувши на хресті], повстали на князя свого. Та не сміли його ні вхопити, ні вбити, бо не всі були в тій "думі" [змові]: боялися приятелів Володимирових. Отже, здумавши послали до свого князя [з таким]: "Княже, ми не на тебе повстали, а не хочемо кланятись попаді, тільки хочемо її вбити, а ти де хочеш, ту за тебе висватаємо!" Се ж вони сказали, знаючи, що він попаді не дасть, отже, щоб прогнати його, сим йому пригрозили. І він, злякавшись, забрав золота і срібла багато з дружиною, і жінку взявши і двох синів, поїхав на Угри до короля.
Галичане ж відібрали у Володимира Романівну Федору і послали по Романа. Роман віддав Володимир братові Всеволодові, зовсім, і хрест йому цілував: "Більш мені Володимира не потрібно". І в’їхав Роман до Галича і сів в Галичі княжити.
А Володимир прийшов до короля, і король узяв Володимира і з усіма полками пішов на Галич. І Роман, почувши, що король уже за Горою і не можучи проти нього стати, утік: забрав весь добиток [майно] Володимирів і втік з Галичанами з Галича до Володимира. Але тут, в Володимирі, зачинився перед ним брат Всеволод. [Роман] сам пішов в Ляхи, а жінку з Галичанками відправив до Овруча, на Пінськ. Але в Ляхах Романові помочі не було і він пішов до тестя свого Рюрика, з тими мужами, що його були увели до Галича.
Король же в’їхав до Галича, але дав весь наряд [управу] Галичанам, і посадив в нім сина свого Андрія, а Володимира забрав з собою назад на Угри, неволею, забравши від нього добуток, і всадив його з жінкою до вежі. Зробив се король великий гріх, бо цілував хрест Володимирові, але Бог визволив його [Володимира] від такої біди.
Роман же випросився від свого тестя Рюрика на Галич, рік йому: "Ведуть мене Галичане до себе на княження, пошли зо мною свого сина Ростислава". Рюрик виправив з ним свого сина і воєводу Славна Борисовича. Роман же наперед послав воїв під Пріснеськ [вар. Пліснеськ], щоб заїхали наперед Пріснеськ. Вони зачинилися [там], а Угри і Галичане їх заїхали: декотрих забрали, інші повтікали. Почувши то, Роман відправив шурина додому, а сам поїхав в Ляхи до Казимира. З Ляхів прийшов під Володимир, і не пустив його брат до Володимира. Роман прийшов до брата з Ляхами, з Мешком, вуєм своїм. Не добився нічого і пішов до свого тестя Рюрика. Рюрик дав йому Торчеськ, а на брата його, на Всеволода, наслав з погрозою. Всеволод побоявся Рюрика і відступив Володимир братові Романові. Роман поїхав до Володимира, а Всеволод до Белза.
Галицькі ж мужі післали до Ростислава Берладничича 1, закликаючи його до себе на княження до Галича. Він, то почувши, зрадів і випросився від Давида, бо Давид його прийняв був до себе. Поїхав борзо з Смоленська і, приїхавши на Галицьку Україну 2, взяв два галицькі городи, і відти пішов на Галич, згідно з їх замислом.
Але мужі галицькі не були всі в одній мислі: чиї сини та брати були у короля, ті міцно тримались королевича. А король під той час прислав синові в поміч багато угорських полків, боячися князів руських. Отже, коли королевич і воєводи угорські почули, що Ростислав іде на Галич, по змові з галицькими мужами, королевич, не довіряючи їм, почав їх водити до хреста. Праві цілували, нічого не знаючи, а винуваті — стережучись Угрів.
Ростислав же прийшов під полки галицькі з невеликою дружиною, не знаючи їх "лесті", але покладаючись на те, як вони обіцяли: тільки побачуть його полк, зараз відступити від королевича. Було ж в його полку і кілька мужів галицьких, що приїхали, сі, побачивши хитрість своєї братії, підпустили їх під свій полк і відступили від нього. Тоді дружина його сказала: "Княже, бачиш тепер їх хитрість! їдь собі геть!" Він же рече: "Браття, ви знаєте, на чім вони мені цілували хрест! Коли ловлять моєї голови, то Бог їм судить то і той хрест, що вони мені цілували; а я не хочу блудити по чужій землі, хочу голову свою положити в своїй отчинії" І, сказавши се дружині своїй, рушив на галицькі полки. Полки ж галицькі й угорські, окруживши, збили його з коня і, взявши тяжко раненого, ледве живого, понесли його до Галича. Галичане ж схвилювалися, хотячи відібрати його від Угрів і прийняти собі на княження. Угри ж, побачивши то, приложили до ран зілля смертне, і від того він умер. Положили його в монастирі, в церкві св. Іоана, і прилучивсь він до дідів своїх і до отців своїх.
Угри ж, дізнавши "лесті" галицької, що Галичане шукають князя руського, почали у всім насильство їм діяти: у мужів галицьких почали відіймати жінок і доньок на постіль до себе, коней ставити в божницях і в хатах і інших насильств багато робили. Галичане ж почали дуже тужити і сильно каялись, що прогнали князя свого.
[Того ж року] 3 утік Володимир Ярославич з Угор, з вежі кам’яної, де його держав король з його попадею і двома дітьми.
1 Володимирового брата в других.
2 «Ко УкрайнЂ галичьской».
3 Се теж редакторський додаток, мусило бути щось інше: «під той час», «тоді», абощо (с. 448).
Поставлене було йому шатро на вежі, і він, порізавши шатро і звивши собі вужівку, спустився з дітьми долів. Потім сторожі його два були йому прихильні і допровадили його до землі Німецької, до царя німецького. Цар же, довідавшись, що він сестричич великому князеві Всеволодові суздальському, прийняв його з великою любов’ю і з великою честю. Приставив до нього мужа свого і послав його до Казимира, в Ляхи, велячи йому добути йому Галич, як він того бажав. Бо [Володимир] прирік давати цареві по 2000 гривень срібла щороку. Казимир же, приставивши до нього свого мужа, Міклая, послав його до Галича.
Галицькі мужі стрінули його з великою радістю [як] свого князя і дідича, а королевича прогнали з землі своєї. На Спасів день сів Володимир на столі діда свого й отця свого. І послав до свого уя Всеволода до Суздалю, благаючи його: "Отче господине, утримай Галич при мені, а я божий і твій з усім Галичем — в твоїй волі єсмь завсіди!" Всеволод же суздальський обіслав всіх князів і короля в Ляхах, водив їх до хреста щодо свого сестричича, що вони Галича не шукатимуть під нім ніколи. І Володимир утвердився в Галичі, і ніхто з того часу не виступив проти нього».
Закінчення сеї повісті, як бачимо, виявляє руку «суздальської орієнтації» — автора чи редактора, се вже тяжче сказати.
З серії оповідань про інтригу Всеволода суздальського, на котрій замикається Київський літопис видубицької редакції, я наведу першу частину, яка розповідає про смерть Святослава, перехід київського стола до Рюрика і зв’язані з тим події (рр. 1194 — 5):
«Скликай Святослав свою братію: Ярослава, Ігоря і Всеволода — і почав з ними радитись, хотячи [йти] на рязанських князів, бо була у них суперечка są волості. І послали до Всеволода до Суздалю, просячи його [згоди] на похід на Рязань. Всеволод же їх волі не вволив і повернув Святослав з Карачева, з Юрієвого дня. їхав літом на санях, бо кинулось йому щось на ногу, а Десною пішов насадами [човнами]. Прийшовши до Києва, поїхав Святослав до Вишгорода, в п]ятницю, поклонитися святим мученикам. Ввійшов до церкви, з слізьми цілував святий гріб, потім пішов до батьківського гробівця і хотів своїм звичаєм туди. Але що піп з ключем одійшов, Святослав, не діждавшися, поїхав, невдоволений в умі своїм, що не поклонився батьковому гробові. І так приїхав до Києва. В суботу поїхав до св. мучеників, до тої церкви, що у святого Кирила [батьківської фундації], свою останню службу приносив, в неділю ж, на празник [Бориса і Гліба], не міг [уже] поїхати з Нового Двора, а тут і празнував празник святих мучеників. Другого дня, в понеділок, прийшла йому вість від сватів, що йшли брати внуку Святославову, Глібівну Єфимію, за царевича, і Святослав послав проти них мужів київських. Сили його все більше слабли і язик «отемнівав», і він, прокинувшись, сказав до княгині своєї: "Коли буде, — рече, — святих Маковеїв?" Вона ж відповіла: "В понеділок". Князь же рік: "О, не діжду я того!" Батько бо його Всеволод в день св. Маковеїв пішов к Богові. Княгиня, міркуючи, що якесь видіння бачив князь її, стала питати, але він не сказав їй, рече: "Я вірую в одного Бога". Велів себе постригти в черці і послав по свата Рюрика.
І преставився місяця юля [25] князь Святослав, мудрий, в заповідях божих ходивши, чистоту тілесну пильнувавши, чорноризький і єрейський чин любивши, нищих милувавши. І положили його у св. Кирила, в його батьківськім монастирі. Князь Рюрик поїхав до Києва, і вийшли йому назустріч з хрестами митрополит і ігумени всі, і Кияне всі від малого до великого, з радістю великою. Рюрик же, ввійшовши до св. Софії, поклонився святому Спасові і св. Богородиці і сів на столі діда свого і отця свого, з славою і честю великою. І зраділа вся Руська земля з княження Рюрикового: Кияне, християне і погані. Бо всіх він приймав до себе з любов’ю, і християн і поганих, і не одгонив нікого.
В літо 6703 1 післав Рюрик по брата свого Давида, до Смоленська, і казав йому: "Брате, зостались ми старші з усіх в Руській землі. Приїдь до мене до Києва: які будуть [справи до] думи про Руську землю і про братію нашу — Володимирове плем’я, то все порішимо, і [притім] самі здорові побачимось". І пішов Давид з Смоленська човнами з Смольнянами, і прийшов до Вишгорода в середу русальної неділі. T покликав його Рюрик на обід; Давид приїхав до брата Рюрика на обід, і були в любові великій і веселію многім. І, обдарувавши багатьма дарами, відправив його. Потім позвав його до себе на обід до Білгорода братанич його Ростислав Рюрикович. Давид приїздив до Білгорода, і тут були в веселію великім і любові многій, і Ростислав, обдарувавши дарами многими, відправив його.
Давид же [теж] позвав до себе на обід брата свого князя Рюрика і дітей його, і тут були в веселію і любові великій, і, обдарувавши брата свого Рюрика дарами многими, Давид відправив його. Потім позвав Давид на обід усі монастирі, і був з ними "весел" [підохочений], і роздавав сильну милостиню їм і нищим, і відправив їх. Потім покликав Давид усі Чорні Клобуки, і обдарував їх дарами многими і відправив їх. Кияне ж почали звати Давида на пир, подавали йому велику честь і многі дари. Давид же й собі запросив Киян на обід, і був з ними в веселію многім і в любові великій, і відправив їх.
А з братом своїм Рюриком постановив умови в усіх справах про Руську землю і свою братію, Володимирове плем’я, і пішов Давид до свого Смоленська».
1 Очевидно, тут знов-таки пропала первісна фраза (с. 458).
Сподіваюсь, що ся чимала вибірка взірців, наведених мною, оправдує мою пропозицію трактувати сі історичні оповідання XII в. як окремий літературний рід, виділивши його з-під загальної категорії «літописання», яка так мало говорить нашій уяві вже через саму свою загальність. Вилучивши сі оповідання, писані з становища княжих та дружинних інтересів, з літописної мішанини — церковних та монастирських записок та різних релігійно-моралістичних додатків, котрими їх, подекуди цілком явно і очевидно, прибрала рука церковника-книжника, щоб перетворити сі лицарські повісті в душеспасенне книжне почитання, видушивши церковну мораль з сих коромол і бійок за «часть» і «честь», ми дістаємо цілком ясний ряд оповідань, зазначених літературною індивідуальністю їх авторів, і певну категорію творчості, котра вспіла протягом століття виробити певну спільність стилю й ідеології.
Коли, напр., порівняти повість про Ізяслава, з її широким, свобідним, непримушеним стилем, багатими деталями, многословними промовами, з сим останнім оповіданням про смерть Святослава і гостину Давида в Києві, з її біднішим висловом, перевагою стереотипових фраз, повтореннями, наче взятими з якої-небудь «казки з повтореннями», ми ясно бачимо різниці в літературній манері авторів. Пошукавши в сім напрямі пильніше і детальніше, аналізуючи лексику і фразеологію різних серій оповідань, правдоподібно, вдасться представити досить докладно стиль і манеру різних авторів, далеко повніше і певніше, ніж се я зробив в сім огляді, скорше для прикладу, щоб дати заохоту студіям в сім напрямі, а не доходячи до кінцевих результатів. Навіть при простім читанні впадають в око різниці вислову різних повістей, як я назвав сі серії, напр., в повісті про Ізяслава ми все стрічаємо технічний вираз: «исполчи полкы», а в повісті про Мстислава Ростиславича: «изряди полкы» і т. под.
Але поруч того, і ще виразніше, виступають певні спільності всіх сих оповідань, сеї дружинно-лицарської літератури, які об’єднують її в одну яскраву цілість. Вони виступають як у фразеології, в певних «загальних місцях» — отих різних «в’їхав до Києва і сів на столі діда і отця», стріло нового князя духовенство «з хрестами», зібрались князі «в любові й веселії» і под., — так і в провідних ідеях княжої та дружинної ідеології, лицарської моралі, з котрою досить слабо гармонізують побожні фрази з ходячого церковно-релігійного запасу. Ся спільність походить передусім, очевидно, з того стилю мови і вислову, який виробився в дружинних кругах, набрав своєї лицарської фразеології. Але, без сумніву, відбились тут і літературні впливи.
Насамперед безперечні дуже сильні запозичення з дружинної поезії, які, напр., виступили перед нами з порівняння літописної повісті про похід на половців Мстислава Ізяславича з «Словом о полку Ігоревім» і з тих різних відблисків героїчного епосу (напр., пісень про Боняка), котрі вже були вище принотовані 1.
1 Т. II, с. 211 — 2, 213, 229.
Цілком певно, що коли б ми мали перед собою більше тих героїчних епопей, ми б бачили на кожнім кроці, як виведені в тих літописних оповіданнях особи рухаються і говорять по епічних взірцях і як самі сі оповідання сповідають словами і ситуаціями героїчного епосу.
Поруч того були впливи також і самої дружинної прози: старших повістей на творчість молодшу. Тільки ми при нашім стані матеріалу мусимо завсіди рахуватися з можливістю, що повторення в повістях молодших загальних місдь з повістей старших можуть бути й безпосередніми відгомонами утертих фраз поетичних. Коли, напр., фразу «много пота утер» ми стрічаємо в фрагменті про Мстислава Вел., а потім в повісті про Мстислава Ростиславича, або «ломъ копЂйный и звукь оружьиный, отъ множьства праха не знати ни конника на пЂщца» сеї повісті повторюється в повісті про Батиїв погром («ломъ копЂйни и щитомъ скЂпание, стрЂлы омрачиша свЂтъ») 1, то тут така ремінісценція поетичного «загального місця» майже очевидна. Але те ж може бути і в багатьох інших, менше замітних випадках.
1 Іпат., с. 213, 392, 522.
В кожнім разі певна одність настрою і стилю об’єднує сю галузь нашої старої літератури і відмежовує її цілком виразно від літератури релігійно-моралістичної. Коли навіть полишити на рахунку авторів сих повістей деякі релігійно-моралістичні прикраси і навіть епізоди (в тім роді як передсмертна сповідь Ярослава галицького), котрі не мають таких виразних познак інтерполяції, як інші, зовсім безсумнівні додатки, — ми все-таки бачимо виразно, як механічно прилучаються вони до того, що́ властиво становило зміст і нерв оповідання. На вище поданім розборі оповідань про смерть Ігоря Ольговича (с. 15 дд.) можна було бачити яскраво, як різко розходилися сі дві літературні течії: релігійно-агіографічна та моралістична, з одного боку, дружинно-героїчна, або воєнно-лицарська — з другого. Так само показували се різні додатки, наведені вище, яка глибока різниця лежала між літературою церковно-релігійною і сею світською, тільки декорованою на церковну. Так, як герої, що виступають в сих повістях, невважаючи на вічні фрази про покору божій волі, божий суд і посмертну заплату, з усею безпосередністю своїх, не зрушених рефлексіям вдач, з самозабуттям віддавались скороминущому моментові, зриваючи з нього «свою часть» і «свою честь» і не думаючи про згідність своїх вчинків з церковною мораллю, — так і автори сих повістей, будучи церковно вишколеними, але цілком світськими по вдачі й інтересам людьми, дуже мірну частину віддавали новому Богові, а всю увагу, весь інтерес, всі симпатії лишали тим справам, за котрі «покладали свої голови» їх герої.
Де знаходились вони, такі автори, речники княжих та дружинних інтересів? Чи таки в монастирях, фундованих династіями, між колишніми мужами-боярами тих князів, що потім ішли на спокій до сих монастирів своїх патронів князів? Чи між монахами з професії, які старались тим прислужитись своїм патронам-добродіям, списуючи з їх слів, в їх освітленні, їх діла? Чи між ближчим окруженням сих князів і бояр, між двірськими попами, між клириками-секретарями, дяками і под.? Чи, нарешті, між самою дружиною бували настільки книжні й охочі до письменства люди, що вони списували діла, котрих учасниками й свідками були?
На се, на жаль, ми не знаходимо скільки-небудь виразних вказівок ні в самих повістях, ні поза ними. В старому київському літописі один з його редакторів (можливо таки сам ігумен Сильвестер), з нагоди смерті тисяцького Яна Вишатича, записав, що він чув від нього багато оповідань, «многа словеса», котрі й повписував до свого літописця («яже вписахъ в лЂтописецъ»). Се автентична вказівка на те, якими дорогами заходили до монастирських літописців оповідання, взяті з уст визначніших бояр і князів. Але вони могли списуватись і поза монастирями, тільки потім попадаючи в руки якогось літописця з професії, підпадали різним змінам і препараціям, комбінуючися з різним матеріалом, як то ми бачили, власне, на Київському літописі XII в. Нижче в сій книзі в авторі волинської повісті про Володимира Васильковича ми побачимо, з усякою правдоподібністю, прибічного княжого писаря. Се кидає світло на всю сю літературну течію взагалі.
Останки дружинних повістей з першої чверті XIII в. Київський літопис видубицької редакції заховав нам найбільшу і найкращу частину дружинної, лицарської літератури, яку маємо; але се, очевидно, тільки невелика частина. Розуміється, література ся не скінчилась там, де замкнув свій відпис незвісний нам видубицький книжник. Літописання в Києві продовжувалось в тих же напрямах, які зазначилися в XII в., і хоч від XIII століття не зосталось для нас такої місцевої збірки, яку маємо для XI і для XII в., але в компіляціях північних, а почасти і в галицько-волинському літописі маємо деякі останки повістевої літератури, що служить безпосереднім продовженням писань XII в. Тільки як з XII віку ми сей київський матеріал в північних збірках — в Суздальському літописі мніха Лаврентія і в пізніших московських зводах — мали переважно тільки в витягах, конспективних переповідженнях, так і київські, взагалі українські повісті XIII в. маємо в них переважно в формі таких же конспектів і ними мусимо вдоволятись, наскільки не маємо новіших записів.
Так історія української усобиці, роздмуханої Всеволодом суздальським, перервана в видубицькій редакції Київського літопису похвалою Рюрикові, продовжується в Суздальському літописі такими записками, вповні аналогічними з витягами з київських записок XII віку, котрі ми там читали під попередніми роками:
«Повстав Рюрик на Романа й привів до себе Половців до Києва, збираючись іти до Галича на Романа. Але Роман випередив його і, зібравши полки галицькі й володимирські, в’їхав до Руської землі. [Тоді] й Володимиричі [Рюрикові свояки], відступивши від Рюрика, поїхали до Романа, і Чорні Клооуки, зібравшися всі, їхали до Романа, і з усіх городів руських люде їхали до Романа. І з усіма полками своїми Роман наборзі пішов до Києва; Кияне відчинили йому подільські ворота, в Копиревім Кінці, і він в’їхав на Подолля і послав на Гору до Рюрика і Ольговичів. Водив до хреста Рюрика і Ольговичів, і сам їм хрест цілував. Відправив Рюрика до Вручого, а Ольговичів за Дніпро до Чернігова, а в Києві Роман посадив Інгваря Ярославича.
Тої ж зими ходив Роман князь на Половців, і взяв вежі половецькі, і привів полону багато, і душ християнських відполонив від них множество, і була радість велика в землі Руській. [Але] місяця генваря в 2 день, на пам ять св. Сильвестра папи римського, взято Київ Рюриком і Ольговичами і всею землею Половецькою. Вчинено велике зло в Руській землі, якого не було над Києвом від охрещення Руської землі. Були бо напасті і взяття, але не такі, як тепер се зло сталося. Не тільки одно Подолля взяли й попалили, але й Гору взяли, митрополію св. Софії пограбували і Десятинну Богородицю пограоували, всі монастирі. Ікони пообдирали, а інші забрали, і честні хрести, і святі сосуди, і книги, і одежі блаженних давніших князів, що повішали були на пам’ять по собі з святах церквах, — все то взято в полон. Черців і черниць порубали, попів також; старих, сліпих, хромих, слабих і хорих — всх посікли, а молодих черців і черниць, попів і попадей, Киян і доньок та синів їх — всх повели іноплеменники до себе в вежі. Взяла тоді дружина Ростислава Ярославича Мстислава Володимирича й повела до сеое до Сновська.
При кінці ж року, февраля в 16 [день], приходив під Вручий Роман до Рюрика, відводячи його від Ольговичів і Половців. Цілував Рюрик * вел. кн. Всеволодові і синам його Константанові та його братам... В літо 6712 прислав Роман мужа свого до в. кн. Всеволода, просячи за Ольговичів, аби прийняв їх в мир і до хреста привів; в. кн. Всеволод послав мужа свого Михайла Борисовича, і він водив Ольговичів до хреста, а Ольговичі послали мужів своїх, і ті водили Всеволода до хреста, а Романа на Русі. І настав мир.
В літо 6713 ходили руські князі на Половців: Рюрик київський, Ярослав переяславський, в. кн. Всеволода син, Роман галицький Мстиславич і інші князі. Була тоді люта зима, і Половцям була велика тягота, наслана на кару од Бога. І взяли руські князі багато полону, і зайняли їх стада, і вернулись додому з великим полоном. І була радість велика всім християнам Руської землі, тільки диявол був сумний, що не хоче Добра народові християнському. В Треполі з’їхались Рюрик і Роман, Ростислав приїхав, бувши у свого шурина в Переяславі, і тут були переговори про волості [відповідно тому], хто що послужив Руській землі [«терпелъ за Руськую землю»]. І диявол учинив велике замішання. Роман ухопив Рюрика і відіслав до Києва і постриг в ченці, також жінку його і доньку його [свою жінку давнішу], котру був відправив, а Ростислава, Рюрикового сина, і брата його Володимира — теж забрав з собою„,» 1
Ясно бачимо тут скорочену, конспективну схему оповідання, що становить продовження оповідань Київського літопису з 1190-х років. Як тоді укладчик володимирської чи суздальської збірки, котрою покористувався суздальський мніх Лаврентій (була вона складена в Володимирі суздальськім чи тільки орієнтувалась на Володимир, се не берусь рішати), переказував сі київські повісті, покорочуючи та стилізуючи на свій лад, так, очевидно, і далі се робиться з якимсь українським джерелом, котрого нині не маємо. В основі лежать київські записки, правдоподібно, того ж стилю, що оповідання про події по смерті Святослава, 1195 — 6 рр., зовсім можливо, що тої самої руки. Володимирський компілятор, з одного боку, покорочує їх, бо в своїй компіляції старається дати більше матеріалу про північні відносини, про володимирське князівство. З другого боку, він препарує український матеріал з становища володимирської ідеї: висуває роль Всеволода як старійшини сучасних князів, найвищої інстанції, без волі й санкції котрої нічого не діється, а все, що діється, діється во славу її. В наведених уривках я почасти викропкував, почасти зазначив звіздкою такі володимирські квітки, як правдоподібні сторонні додатки.
Такі запозичення з київських джерел в північних компіляціях ідуть, хоч не рівномірно, але досить все-таки в значній кількості до кінця першої чверті XIII в. Тут ми маємо київську повість, яка завдяки сенсаційності події, оціненій, щоправда, тільки пізніше, знайшла місце у всіх компіляціях в досить повній формі, а в деяких і зовсім без скорочень, а навпаки, з різними місцевими додатками. Се оповідання про перший "прихід Татар до Європи і нещасливу битву з ними українських князів, зведену над Калкою в 1223 р. Вступна фраза, що се сталося «при МьстиславЂ князЂ РомановичЂ. в десятоє лЂто княженья єго в КиєвЂ». не полишає сумніву, що воно було написане в Києві, бо Київ був в той час уже таким другорядним центром, що ніде, крім Київщини, нікому не прийшло б до голови означати подію роками київського княження 2.
1 Лавр., с. 396 — 9; Воскр. с. 107 — 8. Ампліфікації, котрих бракує в Воскр., виключаю в сім перекладі.
2 Підношу се, бо в літературі автора вважають звичайно «галичанином або воланяком», з огляду на подробиці про Данила. Пор. «Тет. України», II2, с. 243.
Притім цінне воно як властиво єдина дружинна повість, захована в мало зміненій формі, з початком і кінцем, так що може бути реставрована в своїй оригінальній формі. На жаль, така робота над нею досі не переведена, хоч як типова «воїнська повість» досить давно була оцінена істориками літератури. Те, що я подаю нижче, се тільки приблизна реставрація — поки текст буде уставлений докладніше (звіздкою означаю правдоподібні пізніші додатки):
«По гріхам нашим прийшли язики незнані, пр. Мстиславі Романовичі князі, в десяте літо княження його в Києві. Прийшла нечувана рать, безбожні Моавитяне, так звані Татари, про котрих ніхто не знає добре і ясно, хто вони і звідки прийшли, якого вони язика і котрого племені, і яка їх віра *. [Звуть їх Татарами, а інші кажуть, що то Таурмени, другі що то Печеніги, а деякі кажуть, що се ті, про котрих оповідає Мефодій, єпископ патарський, що вони вийшли з пустині Етрівської, що лежить між сходом і північчю, загнав їх Гедеон, а по скінченім часі мають вони знов явитись і поплінити всю землю від сходу до Євфрату, а від Тігра до Понтійського моря, крім Ефіопії. Бог один знає їх, а Ми се списали про них на пам’ять руських князів і біди, яка їм була від них (Татар)].
Прочули ми, що вони поплінили багато країв: Ясів, Обезів, Касогів — і прийшли на землю Половецьку. Половці стали [проти], але Юрій Кончакович, що був найбільшим між Половцями, не міг стати проти лиця їх [Татар]. Коли він утік, Половці не змогли їм противитись. Побігли безбожні Половці аж до Дніпра ріки, а інших загнано До Дону, до Лукомор’я, і там вимерли, побивані гнівом Божим і пречистої його Матері * [Багато бо ті Половці вчинили лиха Руській землі, тому всемилостивий Бог схотів погубити безбожних синів Ізмаїлевих — Куманів, аби покарати за кров християнську. Так і сталось над безбожними — побілили їх Татари, і інших сім язиків].
Перейшли [Татари] всю землю Куманську і прийшли близько Русі, а Котян з іншими князями і останком Половець прибіг туди, що зветься "вал Половецький". Данил Коб’якович і Юрій були вбиті, а інших Половців багато розбіглось по Руській землі. Котян сей був тесть Мстиславичу і прийшов з князями половецькими з поклоном до Галича, до зятя, князя Мстислава, і до всіх князів "руських. Приніс багато дарів: коней, верблюдів, буйволів і дівчат, обдарував князів руських і так говорив: "Нашу землю зайняли сьогодня, а завтра прийдуть і заберуть вашу. Обороніть нас! Коли не поможете нам, то нині ми будемо посічені, а завтра ви будете посічені!"
І попросив Котян помочі у свого зятя, Мстислав же почав просити князів руських, братії своєї. Рече: "Коли ми, братіє, не поможемо скм, то сі піддадуться тим [Татарам], і більша сила їх буде". І так думавши [над сим] багато, згодились помогти Котянові, послухавши благань князів половецьких. Була нарада всіх князів в городі Києві, і прийняли таку гадку: "Лучче нам прийняти їх [Татар] на чужій землі, ніж на своїй*" І почали кожний ладити свою волость. Був тоді в Києві Мстислав, а Мстислав Ковельський — в Чернігові, і Мстислав — в Галичу, то були старійшини в Руській землі, а молодші князі такі: князь Данило Романович, князь Михайло Всеволодич, князь Всеволод Мстиславич київський і багато інших князів 1. Тоді й князь великий половецький Бастий охрестивсь.
1 Речення — при старших князях: «Юрия же князя великого суздальского не бы [вар.: нЂту] в том съвЂтЂ» і при молодших: «Василка же не бЂ, бЂ бо в ВолодимерЂ младъ» вважаю пізнішими додатками.
І, зібравши всю землю Руську проти Татар, прийшли над ріку Дніпро, на Заруб. Тоді Татари, довідавшися, що князі руські йдуть проти них, прислали послів до князів руських: "Зачуваємо, що йдете проти нас, послухавши Половців, а ми вашої землі не займали, ні городів ваших, ні сіл, ані не прийшли на вас, але прийшли, Богом попущені, на своїх холопів [рабів] і конюхів, поганих Половців. Візьміть з нами мир, бо нам з вами війни нема. А як Половці до вас тікають, то ви їх бийте, а майно забирайте собі, бо ми чули, що вони і вам багато злого чинять, тому ж ми їх відси й б’ємо". Князі ж руські того не послухали і послів татарських побили, а самі пішли проти них. І, не дійшовши Олешя, стали на Дніпрі, коло острова Варяжського 1, і [тут] прислали Татари послів вдруге, кажучи: "Коли сьте послухали Половців, а наших послів побили і йдете проти нас, то йдіть! ми вас нічим не займаємо, і у всім тім нам Бог [суддя] !" І [князі] відправили їх послів.
І тут прийшла вся земля Половецька і всі князі їх, а з Києва князь Мстислав з усею силою, а з Галича князь Мстислав з усею силою, Володимир Рюрикович з Чернігівщини, і всі князі руські і всі князі чернігівські. З Смоленська прийшло на Заруб 400 мужів, і з інших країв. А вигонці галицькі приїхали човнами Дніпром: пішли в море, було їх човнів тисяча, ввійшли в Дніпро, піднялись через пороги і стали коло річки Хортиці на броді, на протолочі. Був з ними Домаморич Юрій і Держикрай Володиславич. І прийшла вість у становища, що [Татари] прийшли подивитись на руські човни: почувши се, Данило Романович погонив, сівши на коня, і кінні, що були з ним, і багато інших князів з ним гонили, щоб побачити ворога. Але ті вже відійшли, Юрій же сказав, що були то стрільці. Інші говорили, що се прості люди, гірші від Половців, але Юрій таки говорив: "Се воєнний люд і добрі вояки!" Приїхавши, розказали Мстиславові; Юрій розповів все і молоді князі сказали: "Мстиславе, і другий Мстиславе! не стійте, ходім проти них!" 2
Тоді князь Мстислав галицький перебрів Дніпро з тисячею людей на сторожів татарських і побив їх, а решта стала тікати з воєводою Гемябеком, і тут не було їм рятунку. Тоді закопали свого воєводу Гемябека в землю, хотячи його живим схоронити, і тут таки знайшли його, і Половці випросили його і вбили. Почувши сс, князі руські пішли всі за Дніпро з множеством людей; перейшли ми 3 Дніпро як по сухому, так що вода була покрита множеством людей, Галичане і Волинці — кожне з своїми князями, а Куряне, Трубчане і Путивльці — кожні з своїми князями. І так перейшли всі князі — Мстислав, і другий Мстислав, чернігівський, і інші князі — ріку Дніпро і пішли в поле Половецьке. І перестріли Татари руські полки, але стрільці руські побідили їх і гонили в поле далеко, рубаючи їх; забрали їх худобу і утекли з стадами, так що всі вояки збагатилися худобою.
1 Думаю, що се означення сюди належить, але попало не на своє місце, під перший прихід татарських послів.
2 Сей епізод, мабуть, додатковий і в оригіналі стоїть не на місці, і через се там військо двічі переходить за Дніпро.
3 Так читається се неясне слово у всіх кодексах волинської збірки: «вся намъ по суху же... перешедшимъ». Поправляють на «вояномъ».
Відти йшли вісім день до ріки Калки. Стріли їх сторожі татарські; билися з ними сторожі, і вбито Івана Дмитрієвича і ще двох з ним, Татари ж від’їхали геть і на річці Калці стріли полки половецькі й руські. Князь Мстислав Мстиславович велів Данилові перейти ріку, й іншим полкам з ним, і сам перейшов за ними. Зайшли за ріку Калку і вислали в сторожі Яруна з Половцями, а самі стали тут станом. Князь же Мстислав і сам потім борзо поїхав [наперед]. Побачивши татарські полки, велів скоро озброїтись. Князь же Мстислав [київський] і другий Мстислав [чернігівський] сиділи в стану і не знали: Мстислав [галицький] їм не сказав з зависті, бо була між ними велика "котора".
Полки зійшлися на місці і вдарили в татарські полки 1. Татари побігли, і Данило побивав їх з своїм полком, і Олег курський також сильно бився, тоді й Ярун та інші половецькі князі виступили, хотячи битися, але Половці побігли й, біжучи, потоптали стани князів руських. Князі не встигли "ісполчитись" проти них [Татар], і замішались всі руські полки. Була січа зла і люта, і за гріхи наші побіджені були полки руські.
1 Тут наступають подробиці про геройства Данила, дописані, очевидно, галицьким літописцем, тим, що включив сю повість в свій літопис.
І сталась побіда над усіма князями руськими, якої не було ще ніколи від початку Руської землі. Сам тільки великий князь Мстислав київський, побачивши сю біду, не рушився зовсім з місця: стояв він на горі над рікою Калкою, було тут місце камінисте, і тут зробили город з возів і билися з того города три дні. Інші Татари пішли за руськими князями, побиваючи їх, аж до Дніпра, а коло сього города зостались два воєводи їх, Чегиркан і Тешукан, проти князя Мстислава, його зятя Андрія і Олександра Дубровницького: було тут двоє князів з Мстиславом. Були тут і Бродники старі, і воєвода Плоскиня. І той проклятий ["окаянний"] цілував хрест князеві Мстиславові і обом князям, що їх не уб’ють, а пустять за викуп, і збрехав проклятий: зв’язавши, віддав їх Татарам. Город узяли, людей порубали, а князів узяли й задавили: положили їх під дошки, а самі зверху сіли обідати, і так ті князі скінчили життя.
І було убивство велике і безчисленне. В погоні до Дніпра вбито шість інших князів: Святослава канівського, Ізяслава Інгваровича, Святослава шумського, Мстислава чернігівського з сином. Юрія несвижського, а з інших усяких вояків [хіба] десятий прийшов.
Князь Мстислав Мстиславич [галицький] тоді напереді перебіг через Дніпро; прийшовши до човнів, велів їх палити, інші порубати або відіпхнути від берега — боявся за собою погоні татарської, і сам ледве втік до Галича. Молоді князі поприбігали з малим числом людей, а князь Володимир Рюрикович прибіг до Києва і сів на столі.
Сталась же ся біда від Татар місяця юня в 16 день... Сих же злих Татар-Таурмеи не знаємо, звідки вони прийшли до нас і де поділися знов, тільки Бог знає».
Так приблизно виглядає ся повість, відкинувши те, що з більшою чи меншою правдоподібністю треба вважати пізнішими додатками. Як зазначено вище, сі додатки були трьох категорій: місцеві спомини, додавані в різних місцях при копіюванні, або вкладанню до місцевих літописних збірок; по-друге — інтерполяції книжників, особливо моралістичного характеру, і третє — пояснення, дані пізнішими відомостями про татар, коли сей їх прихід, що здавався сучасним таким загадковим, дістав своє роз’яснення і освітлення в дальшім розвою подій.
Повість являється останнім київським історичним твором передтатарської доби, захованім скільки-небудь ціло. Калкський епізод мав фатальний вплив на життя східньої України і спеціально її дружинної верстви. Він завдав новий тяжкий удар Києву, після погромів 1169 і 1203 р., і сильно підтяв київську дружину. Цвіт київського лицарства поліг з Мстиславом київським; один з варіантів повісті каже, що киян полягло в сім поході десять тисяч; цифра, мабуть, значно побільшена, але вона дає поняття про сумну пам’ять тодішніх утрат. В пізніших споминах Калкська битва стала місцем загибелі старого київського богатирства, що прославлялось київським героїчним епосом, там загинули київські «храбри», не лишивши по собі останку. Короткий зміст сеї легенди стрічається в формі глоси деяких північних компіляцій XV в., що там «Александръ Поповичъ убиєнъ бысть съ инЂми 70 храбровъ»; в Тверськім збірнику XVI в. вона розгортається в ширшу повість про Альошу Поповича — про сю традицію будемо говорити ще далі, при огляді її останків в усній поезії.
РЕЛІГІЙНА ЛІТЕРАТУРА XII — XIII вв.
Церковне риторство і поезія. Клим Смолятич, Кирило Турівський, аноніми. В порівнянні з такими визначними і багатими останками дружинної літератури — поетичної й історичної — релігійна література сього століття представляється далеко скромніше, так що се навіть може вражати, супроти звичайних гадок про повне і нероздільне панування церковності в нашій культурі сеї доби. Очевидно, сі погляди вимагають деякого обмеження, навіть коли рахуватися з тими всіма обставинами, які велять нам дивитись на зарегістровані дотепер пам’ятки релігійної літератури сеї доби як на дуже невелику частину того, що було витворено в тій добі дійсно. Вище було зазначено ті обставини, які не сприяли консервуванню пам’яток сього століття в порівнянні з попереднім, а також і той факт, що величезна частина перехованого потонула в морі анонімної релігійної письменності, досі не розібраної і не вистудійованої. Кілька авторських імен, досі звісних, кількадесят писань, досі вигребаних з письменної традиції, служать скорше взірцями того, що́ було — напрямів і характеру творчості, але не дають ніякої підстави для яких-небудь статистичних виводів про її розміри. За всім тим, одначе, прийдеться признати, що навіть в сфері книжної, писаної творчості література дійсно релігійна не панувала так виключно, як звичайно думається, не кажучи про словесну творчість в цілім, з усною словесністю включно, де релігійна християнська творчість була зовсім невеликою частиною.
Переходячи, отже, до огляду релігійної творчості сеї доби, я вважаю доцільним почати його від тих взірців книжної творчості вищої, риторської категорії, закрашеної образовою поезією і словесною ритмікою, котрі стояли в тіснім зв’язку з поетичною творчістю сеї доби, з її артистичними формами. Вище були зазначенї безсумнівні зв’язки, які в’язали ритмічні форми і образовїсть героїчної, дружинної поезії з церковним риторством і співотворством, з церковними гімнами, з одного боку, а з другого — поетичні форми сеї церковної творчості з формами і образами поезії обрядової 1. На творах XII в. сі паралелі можна слідити ясніше, ніж на творах попереднього століття. Вони безсумнівні, так само як безсумнівні обопільні впливи — нової, християнської (чи християнізованої) фантастики, принесеної готовою та розроблюваної далі в місцевій агіографії, і фантастики міфологічної, переданою старшою традицією (тої, що міфологи і фольклористи означають як першу і другу верству фантастичної творчості, або міф і легенду) 2.
В нашім літературнім запасі сю вищу категорію релігійної творчості, зазначеної в письменській традиції XI в. величним твором про «Закон і Благодать», для XII в. представляють дві літературні постаті, заховані нам традицією, які продовжують в різних напрямах стиль і манеру великого твору попереднього століття.
Се київський митрополит Клим Смолятич і владика турівський Кирило, письменники середини XII в.
Вище ми вже пізнали Клима як принципіального оборонця того символічного, «прЂводного» толкування святого письма, котрого високий взірець дав «Закон і Благодать», — теоретика і ідеолога сеї вищої теологічної і літературної манери 3. Таким дав його пізнати єдиний досі звісний твір його: «Посланіє Фомі пресвітерові», віднайдений щасливим випадком серед різної анонімної і псевдоепіграфїчної літератури пізніших збірників XV віку, навіть в кількох відписах, які, щоправда, ідуть, очевидно, від одного, вже попсованого архетипу. «Посланіє» було в нім настільки вже покалічене глосами і вставками, які, мабуть, не одне й витиснули з оригінального тексту, що судити про сей твїр І з нього — про літературні здібності і власну манеру Клима незвичайно трудно 4.
1 Див. т. I, с. 98; т. II, с. 196, 224.
2 Див. т. I, с. 326.
3 Див. в т. II, с. 23 — 4.
4 В 1892 р. сей твір вийшов нараз в двох виданнях: Хр. Лопарьов, бібліотекар петерб. публічної бібліотеки, дуже енергійний пошукувач в старих рукописах, видав повний текст сього твору з рукопису кінця XV в. і фрагмент — початок з другого збірника, в «Памятниках Древней письменности» (вип. СХ). Проф. Нікольський, заслужений апхеограф, видрукував його з збірника Кирилівського монастиря, теж XV в., окремою книгою, разом з розвідкою під заголовком: «О литературних трудахъ митр. Клима Смолятича, писателя XII в.» Тоді ж, в V т. «Записок Наук. Тов. Шевченка», дав я замітку про сі видання і текст послання. Див. ще замітку Нікольского в 82 т. «Сборника петерб. акад».
Все ж таки завдяки сій цінній нахідці, яка взагалі кинула несподіване яскраве світло, як ми бачили, на нашу стару культуру і зайвий раз показала, яких цікавих речей ми можемо сподіватись від систематичних студій отаких пізніших збірників, — реальними, конкретними рисами обрисувалась перед нами, без сумніву, дуже цікава літературна постать, про котру ми доти мали тільки коротеньку і загальну, хоч, щоправда, дуже похвальну характеристику. «Поставив Ізяслав митрополитом Клима Смолятича, вивівши з Заруба, бо там він був чорноризцем-схимником, а був се книжник і філософ такий, що не було в Руській землі», говорить про нього Київський літопис, а пізніший Никонівський збірник додає до сього відзиву: «і багато писаній написавши, передав [потомству]» 1.
1 До речі. На підставі прізвища Клима «Смолятич» деякі історики літератури пробували зробити з нього письменника спеціально смоленського, і навіть представника спеціально «смоленської літератури». Та незалежно від того, що навіть якби Клим і був спеціально смоленським письменником, він репрезентував би все-таки сучасну київську школу, освіту і літературну манеру, бо Смоленськ ніяким самостійним літературним центром не був (там навіть єпископія була заснована тільки в 1130-х рокахі, ніщо не вказує й на те, щоб Клим був письменником смоленським. Дуже сумнівно, чи прізвище Смолятич означає смолянина (пор. Голубінського, I, с. 266). Але, в кожнім разі, Заруб, де подвизався Клим, був в Київщині, і в Смоленську мало знали Клима. Ростислав, князь смоленський, тільки посидівши в Києві, пізнав Клима ближче і став до нього ставитись толерантніше, спочатку ж виступив проти нього дуже рішуче — знати його не хотів. Я думаю, се показує ясно, що з Смоленська Ростислав Клима не знав.
Книжник-аскет, таким рисувавсь він в сій характеристиці. Писання, надписувані в різних копіях як «Климові», що з огляду на сю записку пробувано признати творами сього Клима митрополита, не мали в собі нічого характеристичного (та й нічого певного, що вказувало б якраз на сього Клима). Тільки се його посланіє, невважаючи на всі каліцтва, завдані йому коментатором («Посланіє, написано Климом [вар. Климентом] митрополитом руским ФомЂ пресвитеру [вар.: смоленському], истолковано Афанасієм [вар. Адамаєм] мнихом», як воно зветься в сих копіях), дало змогу пізнати м. Клима як оборонця ширшої освіти, ширшого знання, проти тісноголових, правовірних книжників і заразом — прихильника символічної, «прЂводної», поетичної інтерпретації святого письма проти оборонців толкування буквального.
По словам Клима, як ми вже бачили, він писав якісь писанія до кн. Ізяслава Мстиславича «от Омира і от Арістотеля і от Платона», на жаль, не знати, про що саме. В віднайденім посланїю він доводить свому антагоністові «Фомі пресвітерові», що з буквальним толкуванням не можна обійтись, бо з ним багато в св. письмі зостається незрозумілим або беззмістовним. Інтерпретація ж метафорична чи Символічна — те, Що він зве «пытати по тонку», «разумЂвати духовнЂ», «прашати силы слову» або найчастіше — «увЂдЂти прЂводнЂ», — не тільки не має в собі нічого злого: її вимагав від учеників сам Христос і раз у раз уживали св. отці, але вона попросту необхідна для християнського виховання, і без неї не можна пастиреві «поручені душі руководити». Тут нема ніякого самохвальства, ні «філософії», як то з’їдливо закидає Климові Фома. Клим відкидає сі інсинуації, не приймає терміна «філософія» і на ряді прикладів хоче показати неминучість метафоричного чи «духовного» розуміння біблійних текстів. От сі приклади, які Клим переважно ставить в формі питань, тут же даючи часом і відповіді, і виповнюють нинішнє посланіє. На жаль, вони то й спокусили різних книжників розвинути сі метафоричні толкування своїми поясненнями, зачерпненими з різних скарбниць візантійської премудрості, і сі пізніші глоси внесли повний хаос в оригінальний текст. Видавці припускають, що, крім того, в архетипі були поперекидані картки, і се теж правдоподібно; але й саме вже «істолкованнє» основного тексту тими, мабуть, кількаразовими дописками привели його до неможливого стану. Клим, правдоподібно, або тільки ставив питання без відповіді, або давав короткі пояснення, як належить толкувати «духовно». Толковники ж порозширювали сі відповіді, повставляли свої, покалічивши при тім, очевидно, первісний текст, так що його доволі тяжко відреставрувати без нових копій, і видавці навіть не попробували наблизитись до сього завдання. Тому як літературний твір «Посланіє» Клима дуже трудно оцінювати — при всім величезнім значенні його як документа історично-культурного.
Я вище зазначив, який яскравий промінь кинув він на стан освіти в тодішнім Києві, в його духовних кругах та на їх літературні інтереси. Клим згадує в своїм посланії, що він читав адресоване йому писання Фоми «пред многыми послухы» (свідками) і перед самим князем Ізяславом, очевидно, викладаючи свої протиаргументи і обґрунтовуючи свою теоретичну позицію. Один з видавців «Посланія» Хр. Лопарьов висловив здогад, що питання інтерпретації (екзегетики) св. Письма тоді покрилось з ієрархічним питанням — самостійності української церкви. Самостійники, мовляв, — ті, що перевели соборний вибір Клима на митрополію незалежно від патріархату, — стояли разом з Климом на становищі александрійської школи, яка обстоювала таку «духовну» екзегезу св. Письма, тим часом як грекофіли, прихильники прав патріархату на київську митрополію, були заразом прихильниками антіохійської школи в теологічній науці. Так узагальнювати сеї контроверсії, властиво, нема підстави, але се очевидно, що коли голова самостійної української церкви так рішуче виступив прихильником «духовного розуміння» і широкого знання, патріархо-послушні консерватисти були склонні висунути проти нього аргументи і теологічної доктрини. А що Клим був ставлеником Ізяслава і справа церковної самостійності спліталася з тодішньою політикою (Клим мусив разом з Ізяславом забиратися з Києва, коли того побивали), то очевидно, що духовні київські круги, зв’язані з противниками Ізяслава, — різні фундаційні монастирі ворожих йому династій тощо — почували себе до певної міри в обов’язку поборювати теж погляди Клима. Кажу — до певної міри, бо вповні ся церковна й богословська суперечка з політичним розділом не покривалась, бо, напр., Ростислав, брат і помічник Ізяслава, був рішучим грекофілом і противником Климового ставлення. Але в кожнім разі дістаємо інтересний образок того, як серед завзятої усобиці — боротьби за київський стіл — не тільки духовні круги, але й київський двір, князь і його дружина були захоплені єрархічними і теоретичними богословськими питаннями, брали участь в дебатах про напрям сучасної науки, відносин богословія до античної традиції і т. под.
З сього погляду, для характеристики автора як теоретика-ідеолога, «Посланіє» дуже цінне. Але сей самий характер його — полемічного твору на теоретичну теологічну тему — не давав особливого поля авторові показати свій хист як літерата, в сучаснім же стані його тексту про літературні засоби Клима майже неможливо судити. Проте все-таки годиться зазначити, що і в теперішнім покаліченім виді твір заховав деякі гарні місця, як, напр., отся самооборона Клима:
«Чудно кажеш ти мені: "славишся!" Я тобі скажу сущих [справжніх] слави хотящих — тих, що прикладають доми до домів, села до сіл, ізгоїв і сябрів, борті і пожні [сіножаті], ляди і старини [землі необроблені і запущені], а від того окаянний Клим зовсім свобідний. За доми і села, і борті, і пожні, сябрів і ізгоїв [у нього] землі чотири лікті, щоб гріб закопати! А тому гробові самовидців багато. А як гріб свій бачу сім раз кожного дня — не відаю, чим мені славитись. Нема, рече, іншої путі до церкви, крім гробу».
Щодо повної цілості і сього фрагмента не маємо певності. Але і в сій формі відчувається в нім щире почуття автора і його нахил до «вищої» літературної манери. Сим поки Що вдоволимось — до дальших яких-небудь нахідок з сфери його творчості.
В противність Клинові його сучасник Кирил мав те щастя, що з його літературної спадщини лишилося стільки, як рідко від кого з наших старих письменників, і то в стані не согіршім. Але за те не знаємо нічого ближче про час і обставини сеї творчості. Коротке житіє Кирила як святого, включене в Прологи, не дає майже нічого цікавого з сього погляду. Його недавно видано з старшої й справнішої копії «Пролога» XIV — XV в.1, і як взірець проложного житія може бути з користю наведене тут:
1 Нікольского «Матеріалы для історій древнерусской письмен.», с. 63.
«Сей блаженний Кирил був родимцем і вихованцем міста Турова, багатих родителів син. Але не любив багатства і слави тлінної мира сього, а більш усього прилежав божественних книг ученню і добре ізвик божественного писання. По часі відійшов до монастиря, став монах і більш над усіх Богові робив, постом і молитвою мучачи тіло своє. Сотворив себе чесним приятелищем Святому Духові і багатьом був на пожиток, учачи й заохочуючи монахів до покори і в послуху бути ігуменові: мати його як Бога і у всім його слухати. Бо чернець, який не має послуху ігуменові, так, як обіцяв, — такий не може спастись.
Потім же блаженний, бажаючи більших подвигів, ввійшов до стовпа, затворивсь і тут пробував якийсь час, ще більше трудячись постом і молитвою. Багато виложив божественних писаній і, славен бувши у всій країні тій, за молєнням князя і людей того городу був поставлений на стіл єпископський. Митрополит поставив його єпископом городу Турову, так званому, що недалеко Києва. І подвизався він добре для божої церкви. Федорця, так званого в докір, єресь блаженний Кирил з книг виявив і прокляв, Андрієві, боголюбивому князеві, багато [про се] посланій написав. Книги написав з євангельських і пророчих сказаній — на празники господські, й інші дуже пожиточні слова в них, молитви і похвали багатьом святим. Багато написав і віддав церкві, що й нині то держать, просвіщаючи і веселячи вірних руських людей усіх. І так чесно і побожно поживши і добре упасши поручене йому стадо, перейшов до вічного і безконечного життя.
Прийдіть же нині, братіє, похвалити сього святителя, глаголюще:
Радуйся, святителю, чесний учителю,
другий Златословесний на Русі всій, більший від усіх!
Радуйся, святим і тричі світлим ученням кінці Руські освітивши!
Радуйся, просвітивши примрачене и притемнене сонце богорозумієм
Молимо тебе, малі сі слова приносячи:
моли за нас вседержителя, перед котрим стоїш тепер з дерзновенням,
від біди, що налягла на нас свободитись
від безбожних Агарян, що наустанно нас мучать,
отримати милість молитвами [твоїми] і гріхів одпущення
і вічних благ утіху в тамтім віці, в Христі Ісусі Господі нашім.
Се житіє, списане, як бачимо, в татарських часах (агарян), досить далеко від Києва, так що Туров фігурує тут як близьке до Києва місто, цікаве тільки як відгомін слави «другого Золотословця (Златоуста) — руського» та його писань, котрі тут вичисляються досить повно: слова на свята господські, молитви й похвали святим, посланія до кн. Андрія з приводу його конфлікту з «Федорцем» й Інші «дуже пожиточні слова». Сей інцидент з Федорцем, що стався в 1160 рр. 1, дає вказівку для хронології Кирилових писань. Посланіе до печерського ігумена Василія, коли вважати його певним твором Кирила, належить до 1180-х рр. (Василій став ігуменом 1182 р.). Молитви, надписувані іменем «Кирила мниха недостойнаго и многогрЂшного сущого у святаго Николы въ ТуровЂ», рахуються до останніх років XII в., коли Кирил, мовляв, покинувши кафедру, доживав віку в монастирі. Але проложне житіє, як бачимо, не згадує про таке закінчення його життя.
Найстарший кодекс з сими творами маємо з XIII в. (збірки гр. Толстого); слова нашого Кирила містяться тут поруч з словами Івана Златоустого і Кирила Єрусалимського, і в пізніших збірниках ми звичайно бачимо його твори в такім же високім товаристві, яке свідчить про незвичайне поважання до творчості «руського Золотоустого». Його писання часто надписуються йменнями сих великих «вселенських отців», і навпаки, його іменем залюбки прикрашуються різні писання, йому, очевидно, не приналежні. Певного вибору його писань не маємо й досі. За зовсім певні вважаються вісім слів на неділі й свята, від вербної до неділі перед Зеленими святами: «слово в недЂлю цвЂтоносную, отъ сказанія євангельска»; на велику пятницю, інакше, в неділю мироносиць; «слово на святую пасху, отъ пророческихъ сказаній»; «слово въ новую недЂлю по ПасцЂ, о поновленій въскресенія, и о артусЂ, и о Фоминомъ испытаніи ребръ господень; «слово о раслабленЂмъ», «слово въ недЂлю шестую по пасцЂ, о слЂпци», «слово на вознесеніє Господнє», «слово на соборъ св. отецъ 318». Потім — «сказаніє о черноризчестЂмъ чину», молитви (рахують їх тридцять) і покаянний канон. Цілий ряд інших творів має теж правдоподібність його авторства (притчі про тіло і душу, про хромця і сліпця, слово про подвиг іночеський, послання до Василія ігумена і т. д.). Повного, науково зредактованого збірника творів досі не маємо 2.
1 Див. вище.
2 Найповніша збірка була випущена в 1858 р. ак. Сухомлиновим п. з. «Рукописи гр. Уварова, т. II», — тут містились усі звісні тоді твори Кирила, крім канона. Після того прибуло кілька творів, непевних, але, в кожнім разі, вартих уваги, особливо в згаданій публікації Нікольского: «Матеріалы для исторіи древнерусской письменности» (Сборникъ рус. яз., т. 82, 1907). Лопарьов (Памятники др. письменности, кн. 97) видав варіант слова на неділю мироносиць, цікавий тим, що він приладжений до великої п’ятниці, котрій дійсно ліпше відповідає своїм змістом. Іншу літературу див. в «Історії України», т. III, прим. 35.
Найкращою студією досі зостається стаття Сухомлинова, випущена ще в 1858 р., а досить побіжно зроблена навіть для того часу 1.
Верх красоти і арти[сти]зму творчості «руського Златоуста» відкриває його слово на Фомину неділю, тож з нього буде нам найкраще почати свою знайомість з нею.
Воно починається короткими перепросинами за свою слабу ораторську здібність («нищи єсмы словомъ и мутни умомъ») на таку справу, як «украшеніє праздника». Потім дається пояснення сього празника як «поновленія въскресенія», котрому автор складає похвалу в величавім ритмі.
Въ минувшую бо недЂлю святыя пасхи
удивленіє бЂ небеси и устрашеніє преисподнимъ,
обновленіє твари и избавленіє миру,
разрушеніє адово и поправіє смерти.
въскресеніє мертвымъ и погубленіє прелестныя власти діявола,
спасеніє же человЂческому роду Христовымъ въскресеніємъ,
обнищаніє ветхому закону и порабощеніє суботЂ,
обогащеніє ХристовЂ церкви и въцареніє недЂли.
Далі розвивається отся тема повного оновлення, заміни старозавітної церкви новою жертвою Христовою і суботи — неділею (знов Іларіонова тема!). Автор закликає слухачів ушанувати нову царицю-неділю чесними дарами по силі і можності: милостинею, беззлобієм, любов’ю і т. ін. По сім автор переходить до самої ідеї «поновлення воскресення» і «артосного хліба», роздаваного на богослуженні, і дає кілька прообразів з старого завіту — опрісноків, винесених левітами з Єгипту, і т. д. Далі шукає паралель духовному оновленню в весняній обнові природи, розгортаючи в цілім ряді гарних, поетично по змісту й по формі збудованих образів, які мусимо вважати за одну з окрас нашого письменства. Я вважаю за краще подати їх в оригіналі, щоб не затемнити своєю парафразою чисто словесних прикмет сього риторства, і виношу в нотки толкування деяких трудніших місць:
Днесь ветхая конець пріяша
и се быша вся нова,
видимая і невидимая.
НынЂ небеса просвЂтишася,
отъ темныхъ облакъ яко вретища совлекшеся 2,
и свЂтлымъ воздухомъ славу господню исповЂдають.
Не сія глаголю видимая небеса — но разумная 3:
апостолы иже днесь на СіонЂ вшедша къ нимъ познавше Господа
1 Вона передрукована недавно (1908) в 87 т. «Сборника отд. рус. языка Петерб. академії».
2 Скинувши з себе хмари як жалобу.
3 Котрі уявляємо собі розумом.
и всю печаль забывше,
и скорбь іудейска страха отверьгше,
святымъ духомъ осЂнившеся,
въскресеніе Христово ясно проповЂдають.
НынЂ солнце красуяся
къ высотЂ восходить,
и радуяся — 
землю огрЂваеть.
Взиде бо намъ отъ гроба праведное солнце Христосъ
и вся вЂрующая єму — спасаеть.
НынЂ луна съ вышняго съступивше степени 1 болшему свЂтилу честь подаваєтъ.
Уже ветхый законъ, по писанію, съ суботами преста 2,
и пророкы Христову закону съ недЂлею честь подаєть.
НынЂ зима грЂховная покаяніемъ престала єсть 3
и ледъ невЂрія благоразуміємъ растаяся.
Зима убо языческаго кумирослуженія апостольскимъ ученіємъ и Христовою вЂрою престала єсть,
ледъ же Фомина невЂрія показаніємъ Христовъ ребръ растаяся.
Днесь весна красуєтся
оживляющи земноє єстество;
бурній вЂтри, тихо повЂвающе,
плоды гобзують 4
и земля сЂмена питающе
зеленую траву ражаєть.
Весна убо красная — вЂра єсть Христова,
яже крещениємь поражаєть человЂческоє пакыєстьство 5;
бурній же вЂтри — грЂхотвореній помысли,
иже покаяніємъ претворшеся на добродЂтель
душеполезныя плодьт гобзують;
земля же єстьства нашего
акы сЂмя слово божіє пріимши
и страхомъ єго присно болящи 6
духъ спасенія ражаєть.
НынЂ новорожаєміи агнци и унци 7
быстро путь перущи 8 скачють,
и скоро къ матеремъ възвращающеся веселяться,
да и пастыри свиряюще 9 веселіємъ Христа хвалять.
Агньця глаголю кроткыя отъ языкъ люди 10,
а унца — кумирослужителя невЂрныхъ странъ,
иже Христовымъ въчеловЂченіємъ,
и апостольскимъ ученіемъ,
1 Зійшовши з вищого ступеня, дає честь і місце більшому світилу.
2 Скінчив своє, разом з суботою, як каже писаніє, і словами пророків (які се провіщали), передає честь Христовому законові і принесеній ним неділі.
3 Позбулись зими — гріхів, через каяння в пості.
4 Родять.
5 Відроджує чоловіка в новім єстві.
6 завсіди відчуваючи страх перед нарушенням божого слова, породжують дух спасення.
7 Бички.
8 Швидко бігаючи.
9 Граючи на свірелях.
10 Покірних людей-поган.
и чюдесы
скоро по законъ емшеся
къ святЂй церкви възвратившеся
млеко ученія ссуть,
да и учителя Христова стада о всЂхъ молящеся
Христа Бога славлять,
вся, волки а агньца — въ єдино стадо собравшаго.
НынЂ древа лЂторосли испущають
и цвЂти благоуханія процвитають,
и се уже огради 1 сладъкую подавають воню
и дЂлатели съ надежею тружающеся
плододавца Христа призывають.
БЂхомъ бо преже акы древа дубровная,
не имуще плода, — 
нынЂже присадися 2 Христова вЂра въ нашемъ невЂрьи,
и уже держащеся корене Ієсеєва
яко цвЂты добродЂтели пущаюче,
райскаго пакыбытья о ХристЂ ожидаємъ 3.
НынЂ ратай слова | словесная уньци | къ духовному ралу | приво-
дяще и крестьноє рало | въ мысленныхъ браздахъ | погружающе и
бразду покаянія | прочертающе 4
сЂмя духовноє | въсыпающе
падежами будущихъ благъ веселятся.
Тут знов, як заспів, що відкриває другу серію сих образів, повторюється та ж строфа, яку ми вже бачили на початку:
Днесь ветхая конець пріяша, и се быша вся нова, въскресепія ради.
НынЂ рЂкы апостольскыя наводняються,
и язычныя рыбы 5 плодъ пущають,
и рыбари глубину божія въчеловЂченія испытавъше,
полну церковьную мрежю ловитвы обрЂтають.
РЂками бо, рече пророкъ, разсядется земля,
узрять и разболяться нечестивій людіє 6.
НынЂ мнишьскаго образа трудолюбивая бчела 7
свою мудрость показующи вся удивляєть,
яко же бо они 8 въ пустыняхъ самокорміємь живующе,
ангелы и человЂки удивляють,
и си на цвЂты излетающи,
медвенныя соты стваряєть,
да человЂкомъ сладость и церкви потребная подасть.
НынЂ вся доброгласныя птица | церковныхъ ликовъ | гнЂздящеся веселятся — 
и птица бо, рече пророкъ | обрЂте гнЂздо себЂ | олтаря твоя,
и свою каяждо поющи пЂснь, | славитъ Бога | гласы немолчьными і т. д.
1 Городи.
2 Засадилася.
3 Поправляю: замість «ожидають» — і упускаю дальшу фразу, підозріваючи її неповноту.
4 Словесні орачі, запрягаючи словесних бичків в духовне рало заглиблюючи рало Христа в борозні мислі, проводять борозни покаяння.
5 Риби — себто «язики» (поганські народи).
6 Сей двостих дехто вважає за додаток.
7 Бджола.
8 Монахи.
Вернувшися в сім ряді образів до «поновленія праздника», автор робить перехід до другої теми, зв’язаної з сим днем, — Фоминого упевнення в воскресенії Христа:
«Взыдемъ нынЂ и мы, братіє, мисльно в Сіонскую горницю,
яко тамо апостоли събрашася».
В формі діалогу між Христом і Фомою, значно розширеного і прикрашеного риторськими окрасами (див. нижче), оповідається переконання Фоми. По сім слово закінчується покликом до слухачів — поклонитися і прославити воскресшого.
Слово на велику п’ятницю (в іншій редакції — слово в неділю мироносиць) представляє собою сполучення кількох похоронних плачів, похоронний антифон, дуже замітний своєю ритмічною будовою. Автор пригадує службу тілу розп’ятого, і спочатку описує горе матері при хресті:
Твар болізнує зо мною, сину, видячи твоє неправедне умертвленіє!
Горе мені, чадо, мій світе і творче тварям,
що нині оплакати мені?
чи заушенія,
чи за ланиту ударенія
і по плечам бієнія,
узи темниці і заплевання святого твого лиця,
що воно від беззаконних за благо прияло?
Горе мені, сине, неповинний ти був поруганий і на хресті вкусив смерть.
Як тебе терном вінчали
і жовчею з оцтом напоїли
і ще й пречисті ребра копієм пробили!
Ужаснулося небо і земля трепеще,
юдейського не терплячи дерзновення.
Сонце померкло і каміння розпалось,
жидівське окаменіння являючи.
Виджу тебе, миле чадо моє, на хресті нагого висящого,
бездушного, беззрачного, не імущого виду ні доброти,
і гірко уязвляюся душею,
і хотіла б з тобою умерти,
не терплю бо бездушним тебе видіти.
Рад ость мене відтепер ані доторкнеться,
бо світ мій, надія і життя, син і Бог, на древі угас!
Де ж, чадо, благовіствування,
що мені Гавриіл глаголав:
Радуйся обрадована,
з тобою Господь!
Царем тебе і сином вишняго називала,
спаса мирові,
животворця всім,
гріхів потребителя.
Нині ж бачу тебе як злодія,
між двома повішеного розбійниками,
і копієм в ребро прободеного мерця,
і через се гірко знемагаю,
не хочу жити,
але випередити тебе в аді, — 
нині мого чаяння,
радости й веселія
позбавлена я!
Горе мені! дивним породом я не боліла так, як нині, владико!
Ростерзуюсь утробою, видячи тіло твоє прибите до древа!
Преславне було твоє рождество, Ісусе,
і нині страшне умертвлення!
Один з незасіяної пройшов ти утроби,
цілими печаті зберіг мого дівства,
і матір’ю мене свого воплощення показав
і знов дівою заховав!
Знаю твоє за Адама постраждання,
але ридаю, душевною обнята горестю,
дивуючись твого таїнства глибині.
Слухайте небеса,
і море з землею почуйте моїх сліз ридання!
От творець ваш від священиків страсть приймає.
Один праведний за грішників і беззаконників убитий!
Днесь постигло мене Симеонове прореченнє — 
Копіє мою нині проходить душу,
Твоє від воїнів видячи поругання!
Горе мені, кого до плачу призву,
чи з ким сліз моїх розлию потоки?
Всі тебе зоставили, родичі і друзі,
Твоїх, Христе, уживши собі чудес!
Де сих сімдестьох учеників,
або де верховні апостоли?
Один тебе лестю фарисеям предав,
інший, зі страху, перед архієреями з клятвою одвергся:
 — Не знаю тебе, чоловіка!
Одна я, Боже мій, раба твоя, ридаючи предстою
з хранителем твоїх слів, — улюбленим наперсником.
Горе мені, Ісусе,
дороге мені ім’я!
Як стоїть земля,
чуючи тебе на собі на хресті висящого,
що на водах її [землю] з початку оснував,
що многих сліпців просвітив
і мертвих словом воскресив — 
твого божества мановенням!
Прийдіть, видьте божого суду таїнство — 
Як все оживавший проклятою умертвився смертю!
Иосиф надходить, почувши сей плач, і мати благає його йти до Пілата, просити тіло, йосиф не вимовляється, іде до Пілата і в довгій мові, яка являється теж похоронним плачем, просить видати йому тіло Христове:
Даждь ми, о ігемоне,
тЂло страньнаго оного Ісуса,
роспятаго межю двЂма разбойникома,
оклеветанаго отъ архієрей,
завистію поруганаго отъ воинъ бес правды!
Даждь ми тЂло оного Ісуса,
єгоже сыномъ божіимь нарицахутъ книжьници
и царемъ повЂдаху фарисей,
єму же ты повелЂ надъ главою дъску прибити, имущю писаніє:
"се єсть Сынъ божій и царъ Израилевъ!" і т. д.
Одержавши Хрестове тіло, Иосиф з Никодимом ховають його, і Иосиф «вопіє» над ним:
Солнце не заходяй, Христе, творче всЂмъ и тваремъ Господи,
Како пречистЂмъ прикоснуся тЂлЂ твоємъ,
неприкосновенну ти сущю небеснымъ силамъ,
служащимъ ти страшьно?
КацЂми ж плащаницами обію тя,
повивающаго мьглою землю
и небо облакы покрывающаго?
Или како воня возлЂю на твоє святоє тЂло,
єму же дары съ вонями персьстіи принесъше цари,
яко богу поклоняхуся,
прообразующе твоє за весь миръ умерщвленіє?
Кыя ли нагробныя пЂсни исходу твоєму воспою,
ємуже въ вышьнихъ немолчьными гласы серафимы поють?
Како ли понесу ти на моєю перстьною руку
носящаго тварь всю невидимаго Господа?
Како ли въ моємъ худЂмь положю тя гробЂ
небесный кругъ утвердивъшаго словомь
и на херовимЂхъ съ Отцемъ и съ Святымъ почивающаго Духомъ!
Слово на вознесення, навпаки, описує тріумф Христа. По короткім догматичнім виясненні і наведенні пророцтв автор переходить до властивої теми — змалювання Христової слави, «яже быша на горЂ ЕлеоньстЂй»:
тамо бо ангельскыя силы и архангельскыя воиньства:
ови облакы крилы вЂтрьними приносять на възятіє отъ земли Христа Бога нашего,
другій же престолъ херовимьскый готовять.
Бог-отець жьдеть, єгоже прежде имЂ въ недрЂхъ 1 съ собою,
Дух же святый велитъ всЂмъ ангеломъ єго:
"възмите 2 врата небесная, да вънидеть царь славы!"
Небеса веселяться своя украшающа свЂтила...
земля радується, видящи на себЂ Бога явственно ходяща,
и вся тварь красується отъ Елеоньскыя горы просвЂщаєма і т. д.
1 В лоні своїм.
2 Розчиніться.
Автор прославляє Елеонську гору, доводячи її більшу святість від гори Синайської, і переходить до самого вознесення:
Світить Елеон як сонце,
святих чини з Христом на собі маючи,
і за громами й блискавицями
пророчі чуються голоси,
що радісно ликовствують, глаголючи:
вознесися на небеса, Боже,
поєм і воспоєм сили твої!
Ангели всі підущають, глаголючи:
воскликніть Богові, вся земля,
пойте же ще імені його!
Патріархи починають піснь:
Се Бог наш возноситься,
помиривши обоє в однім,
сполучивши земних з небесними!
Преподобні голосять:
Вознесися на небеса, Боже,
По всій землі слава твоя!
Праведниці "велегласують":
вознесись, судящий землю,
аби й нам в світі лиця твого, Господи, йти!
Давид же, як старійшина "ликів" [хорів],
уясняючи пісенні голоси, глаголе:
Всі язики заплещіть руками,
кликніть Господеві голосом радості:
най зійде Бог в воскликновенні
і Господь в голосі труб!
Всіх же голос закінчує Павел, глаголючи:
Хто зійде на небеса,
Христа звести і т. д.
Тут і язичеська церква, «ставши невістою Христа» і бачучи його, як він злітає на небо, тужить і, стогнучи, від серця кличе з Соломоном — слова пісні пісень: «Уязвена аз єсмь, женише небесний» і т. д. Апостоли нагадують не забути їх і прислати їм Св. Духа. Христос благословляє їх і підіймається на небо на «облаку світлім», на крилах вітряних, і акція переноситься на небо.
Перед Христом поспішають ангельські сили, «зі страхом і радістю», щоб відчинити йому ворота небесні. «Вишні вратники», сторожі воріт, не пускають, кажучи: «Се ворота Господні, ніхто земний сюди не проходить, нам то наказано Богом, інакше бути не може». Ангели оповідають їм історію Христового діла, але ті таки не годяться услухати нікого, як тільки слова божого. Тоді приходить сам Христос і каже відчинити ворота. «І пізнавши голос Господень, всі сили небесні впали і поклонились, глаголючи:
 — Хоч не бачили ми тебе, владико, як сходив,
але поклоняємось, коли ти виходиш у славі!
І Дух Святий, назустріч вийшовши,
уводить рівного йому Сина божого і, честь віддаючи, глаголе:
 — Най же поклоняться йому ангели божі!
Сам же Бог-отець проголосив грядущому в плоті:
 — Син мій єси ти, сядь одесную мене,
се престол твій, Боже, од віку до віку,
твоя небеса і твоя єсть земля,
кінці її ти основав.
Посадивши сина на престолі, Отець вінчає його, коронує вінцем од каменя дорогого, помазує по слову Давидовому. Радість наступає загальна на небі і землі, і всі приймають дари від нового владики:
Даєть Отцю принесенную имъ въ жертву плоть,
посилаєть апостоломъ святый духъ,
въводить душа святыхъ пророкъ въ небесное царство,
раздЂляеть своимъ угодникомъ горняго града обители,
отверзаєть праведникомъ рай,
вЂнчаєть страдавшая за нь мученики,
посилаєть страстотерпцемъ чудесъ благодать,
даєть святителемъ душеполезная прошенія,
отпущаєть грЂшникомъ прегрЂшенія і т. д.
Сі вичислення взагалі становлять, як бачимо, улюблену манеру ритора. В тім же роді маємо вступ до першого слова, на вербну неділю:
Велика и ветха сокровища,
дивно и радостно откровеніє,
добра и силна богатьства,
нескудно ближнимъ даєми дарове,
славна и честна дому искусни строители,
обилни и преполнени царскыя трапезы мнози останци
 — отъ нихжз нищіи препитаєми бывают.
І потім подібний же фінал:
ПріидЂте, поклонимся єму и припадемъ, яко и блудница
мысленнЂ пречистЂи того лобзающе нозЂ.
Останемся якоже и она члыхъ дЂлъ.
ИзлЂємъ яко миро на главу єго вЂру и любовь нашу.
Изыдемъ любовію, яко и народи, въ срЂтеніє єму.
Сломимъ гнЂводержаніє яко і вЂтви.
Постелимъ єму яко и ризы добродЂтели.
Вьскликнемъ молитвами и безлобіємъ яко младенци.
Предидемъ милостынями къ нищимъ.
ВъслЂдуємъ смиреніємъ и постомъ, бдЂніємъ і блаженнымъ покаяніємъ,
и не погубимъ труда четыредесятидневнаго поста, в няже подвизахомся,
очищающеся отъ всякія скверны.
Часом при тім пильно додержується паралелізм виразів і римовані заключення, які роблять ритм ще виразнішим. В слові на Пасху:
Вчера съ разбойникомъ сраспинахомъся,
днесь съ тобою совоскресохомъ.
Вчера съ Логгиномъ възвахомъ въистину Сынъ Божій єси ты,
днесь съ ангелы глаголемъ: въистину воскресе Христосъ!
Вчера съ креста съ Никодимомъ снимахомъ тя,
днесь съ Магдалинею въскресша видимъ тя.
В неділю мироносиць:
И хотЂла быхъ съ тобою умретн,
не терплю бо бездушна тебе зрЂти.
Днесь Симеоне постиже мя прореченіє,
копіє бо мою нинЂ проходить душю,
твоєго отъ воинъ зрящи поруганія.
В слові о розслабленім:
Утрьуду болЂзнь клЂщить мя,
вънЂуду досадами укоризньникъ стужаю си,
отъ всЂхъ бо пльваніє слинъ покрываєтъ мя
двоє сЂтованіє ообъдержить мя,
гладъ паче недуга преодолаєть ми.
Слово на собор, св. отець містить м. ін. таку інвективу на Арія, що нагадує звісний лист запорожців до султана (може бути, що він таки й розширений пізнішими переписувачами):
Слыши Арію,
безглавьный звЂре,
нечистий душе,
оканьний человЂче,
новый Каине,
нераскаемый грЂшьниче,
неукротимый на Христова овчата волче,
безбоязненый святыя вЂры разорителю,
вторый Іюдо,
плотяный демоне,
прелестный змію,
церковний всЂми вЂдомый тати,
необратьный разбойниче,
и хотящимся спасти пакостьниче,
божій враже и сыну погыбели!
Велику роль як артистичний засіб грає у Кирила передача євангельського чи біблійного оповідання в драматичній формі. Історія випробування Фоми викладається в формі діалогу: коротка євангельська розмова розширюється в цілий ряд паралельних фраз, з котрими Христос звертається до Фоми:
Принеси руку твою и виждь прободеніє ребръ моихъ
и вЂруй, яко самъ азъ єсмь,
мене бо и преже тебе патріарси і пророци разумЂвъше,
вЂроваша моєму вочеловЂченію.
Испытай первоє Исаино о мнЂ писаніє
копіємъ бо, рече, въ ребра прободенъ бысть,
и изиде кровъ и вода.
Въ ребра прободенъ быхъ,
да ребромъ падша Адама въскресихъ,
а тебе ли невЂрующа ми презрю?
Осязай, яко самъ азъ єсмь...
ВЂруй ми, Фомо, і познай мя і т. д.
І потім так само Фома відповідає:
ВЂрую, Господи, яко самъ єси ты Христосъ...
Вижю ребра твои, отъ нихже источи воду и кров...
Вижю руцЂ твои, имаже преже сотвори всю тварь і т. д.
В слові о розслабленім на питання Христа той відповідає довгою промовою, описуючи свої страждання; коротка євангельська фраза його: «чоловіка не маю» розгортується в жаль, що «всі уклонились і неключимії стали...» Христос дорікає йому за сі слова, описуючи своє піклування чоловіком:
...тебе ради солнце свЂтомъ и теплотою служить,
и луна съ звЂздами нощь обЂляеть,
тебе дЂля облаци дъждемъ землю напаяють
и земля всяку траву сЂмениту и древа плодовитая на твою служьбу възращаеть,
тебе ради рЂки [рыбы из] носять
и пустыни звЂри питають
и глаголеши человЂка не имамъ?!
В слові о сліпці так само вкладаються довгі тиради в уста жидівським старшинам, сліпому — їм в докір, потім в похвалу Христові і т. д.
При оцінці артистичної вартості сеї творчості передусім виступає питання оригінальності: наскільки в сих творах, без сумніву артистичних, Кирил був самостійний від взірців світських і візантійських?
При читанні його слів нас ударяє близька подібність з «Законом і Благодаттю». Ми бачили, що се слово тішилось популярністю, цінилось і використовувалось у нас. Не було б нічого дивного, якби й Кирил покористувавсь прикладами великого київського ритора.
В першім же слові, на вербну неділю, знаходимо, подібно як у «Законі і Благодаті», ряд символічних паралель з їх толкуванням:
«Нині апостоли на жреб’я ризи свої положили і Христос поверх їх сів. О преславної тайни об’явлення! Сі апостольські ризи — то християнські чесноти. Води своїм ученням зробили благовірних людей престолом божим і вмістилищем Св. Духа.
Рече бо: веселюся в них і похожу, і буду їм Богом, і вони будуть моїми людьми.
Нині народи постилають Господеві на дорозі ризи свої, а інші, ломлячи віти дерев, постилали по путі. Доброю і простою путею миродержателям і вельможам був Христос: милостинею і беззлобієм постеливши її [дорогу], нетрудно входять вони в небесне царство.
А ті що ломлять віти дерев — се прості люде ["рядници"] і грішники, що, рівняючи путь сокрушеним серцем і умиленням душі, приходять до Бога.
Рече бо: я путь і істина і життя!»
І так далі, кільканадцять таких символічних толкувань, властиво, й становлять весь зміст слова.
Слово на Пасху дає антитезу зовсім аналогічну з проти ставленням божого і людського в Христі в «Законі і Благодаті»:
«Предъ вчерашнимъ днемъ Господь нашъ Ісусъ Христосъ яко человЂкъ распинаемь бЂ — и яко Богъ солнце помрачи, и луну въ кровъ преложи, и тма бысть по всей землЂ.
Яко человЂкъ възпіивъ, испусти духъ, — но яко Богъ землею потрясе і каменіє распадеся.
Яко человЂкъ въ ребрахъ прободенъ бысть, — но яко Богъ завЂсу пьрваго закона полма раздра» и т. д.
Нижче стрічаємо в нім подібну ж символіку старого і нового закону, так широко розвинену словом Іларіона, тільки коротшу — з тими ж докорами Іудеям: Іоан і Петр, біжучи до Христового гробу, «преобразують ветхий і новий закон»: ветхий закон прийшов наперед, сподіваючись Христа, але коли Христос прийшов, він не увірив у його; новий же закон пізніше прийшов, але скорше увірив у Христа і т. д.
Але насувається питання, чи се залежність від «Закона і Благодаті», чи залежність від спільних візантійських взірців? У Кирила така залежність не підлягає сумніву. Напр., процитоване вище слово на провідну неділю виразно йде за таким же словом Григорія Богослова, де також міститься гарна опись весни:
«Подивись на видиме: Цариця пор року іде назустріч цариці днів і несе в дарунок усе, що має найкращого і наймилішого. Нині небо прозоріше. Нині сонце вище і світліше. Нині круг луни ясніший і хор звізд чистіший. Нині хвилі замиряються з берегами [море спокійне], хмари з сонцем, вітри з повітрям, земля з рослинами, рослини з [нашим] зором. Нині джерела течуть прозоріше, нині ріки повніші, визволившися з зими, і лука пахне гарно, і ростина цвіте, коситься трава, і ягнята скачуть по зелених ластівнях. Уже корабель виводиться з пристані... Уже хлібороб заглиблює [погружаєть, в старім перекладі] в землю рало, підіймаючи очі горі і призиваючи плодоподавця, і під ярем веде вола-орача, і протинає солодку борозду, і тішиться надіями. Уже пастух і волопас приладжують сопілки, награвають пастушу пісню і веснують в лісах і на скалах. Уже садівник чистить рослини... Уже трудолюбна бджола, роспростерши крило і покинувши вощину, показує свою мудрість» і т. д.
Але, як бачимо, наш Кирило досить свобідно використав сей взірець, упустивши ті образи, які не підходили під українську обстанову (кораблі, мореходство, культура садівницька і т. д.), з другого боку, він переводить кожний реальний образок в символічно релігійну картину, отже дає щось нове, в дусі «прЂводного» поучення.
Похоронні плачі слова в велику п’ятницю близько нагадують твори Семена Метафраста (Логофета), візантійського письменника X в., де Марія голосить над сином і благає Иосифа, аби йшов до Пілата випросити тіло Ісусове, і той випрошує його і оплакує також. Благання Иосифа перед Пілатом подібні до слова Епіфанія, єп. кіпрського. Але знов подібності тільки загальні, скорше з пам’яті, з лектури, ніж з невільничого слідкування. Маємо таке враження, що автор свобідно, з різних елементів, з різних споминів і власних інвенцій складає сю композицію трьох плачів.
Діалог Фоми з Христом дуже нагадує деякі псевдозлатоустові слова (між іншим одно міститься в Супрасльськім збірнику, вид. Міклошичем). Але знов се загальна подібність композиції, а не буквальне слідкування за оригіналом. Такі ж поменші подібності Кирилових слів з словами Тіта вострьського, Епіфанія кіпрського, Прокла царгородського й ін.
Тому новіший дослідник проф. Нікольський резонно завагався зачислити між Кирилові твори слово на Єрдан, знайдене недавно в однім пізнім збірнику з іменем «Кирила єп. турівського», тому що воно, крім вступу й деяких менших вставок, являється простим переписанням слова Прокла царгородського. В тих словах, які з найбільшою правдоподібністю досі зачислюються до Кирилових творів, ми не знаходимо такого невільничого відписування, і навіть тексти св. Письма звичайно цитуються в них не буквально, а загально, з пам’яті.
Відповідно тому треба оцінювати і відносини Кирила до «Закону і Благодаті» та інших можливих домашніх творів риторичного напряму попереднього часу. Ті національні струни, які гучать в «Законі» і роблять його особливо оригінальним і сильним, не знаходять відгомону в творчості Кирила, занятій виключно (наскільки бачимо) загальнохристиянськими ідеями й образами. Для них же він знаходив далеко багатший, різнорідніший і авторитетніший в очах церковної людини матеріал у письменників грецьких, ніж в писаннях світських. Коли ж за візантійськими взірцями він не йде невільничо, а користується свобідно, власне як матеріалом, очевидно, не був він невільничою копією старших українських взірців, їх учеником, призвичаєним іти пробитими стежками попередніх поколінь. Книжне мистецтво Кирила має досить свобідний характер; він творить, а не запозичає, не переписує. Се ставить його доволі високо, хоча його залежність від літературних взірців все-таки більша ніж «Закона і Благодаті».
Він стоїть нижче його також в загальній композиції. Коли «Закон» являється взірцем строгої, лінійної, гармонійної композиції, яка від початку до кінця розвиває одну гадку, то твори Кирила дуже часто не визначаються суцільністю. Напр., його слово на провідну неділю, найкраще з поетичного боку, складається з досить слабо пов’язаних частин, зовсім нема тої логічної послідовності, що в «Законі і Благ.». Інші твори мають більше суцільного зв’язку, але вступ часом слабо в’яжеться з самим словом (як, напр., в слові о розслабленім).
Але, з другого боку, в Кирилових образах більше різнорідності, теплоти і поезії, ніж в «Законі і Бл.». Тим часом як Іларіон чи автор «Закону» більш мислитель, раціоналіст, Кирил більш поет, маляр, артист, і з поетичного боку його твори стоять високо, хоч деяка холодність в малюнку. брак сильного, безпосереднього почуття перешкоджає їм захоплювати слухача.
Що ж до закиду, який йому звичайно роблять, що в його словах мало елемента морально-дидактичного, що, мовляв, в них завдання проповіді губиться за завданнями повістяра-артиста 1, то на се треба сказати, що се, власне, й було його завдання: гарно, артистично описати свято, подію, і з сього боку й належить його оцінювати як автора. Кирил не догматист, не мораліст, а описатель, оповідач свята, так, як який-небудь Гірляндайо чи інший описатель раннього відродження, котрий ставив своїм завданням представити історію свят, подій в гарних фігурах, сценах, перспективах. І з сього боку ми мусимо справді високо цінити Кирила як такого словесного маляра.
1 З такого становища дуже неприхильно осудив творчість Кирила перший авторитет в історії церковності тої доби Голубінський (I, 1, с. 658 — 60). Признавши за ним «безсумнівний і дуже добрий ораторський талант» і справжню, виїмкову грецьку риторську освіту, він оцінює його як доброго типового грецького оратора свого часу, але рішуче з усіма хибами його, сі ж хиби осуджує дуже різко. По його гадці, сучасне грецьке ораторство «стало мертвою, розмальованою і пишно прибраною лялькою»; залишивши свою властиву мету — морального поучення і впливу на волю слухачів, воно поставило своїм завданням «потішати уяву і слух штучними, але безцільними образами, гучними фразами, які нічого не говорили: одним словом, обернулось в хвилеву, позбавлену значення словесну забаву».
Зовсім не оціненою і не використаною відповідно зостається творчість Кирила як автора молитов і канонів. Не, маємо навіть скільки-небудь повного і наукового їх видання, і як твори церковної поезії їх досі не студійовано, а збувано лаконічними характеристиками в тім роді, що, мовляв, відмінно від його слів, вони відзначаються щирим і глибоким чуттям і под. Тим часом церковна поезія — се важна галузь української церковної творчості тих часів, її студіювання може кинути багато світла на розвій у нас поетичних форм, ритміки і образовості, як я се вже підносив, і Кирил, як автор доволі великого числа молитов і гімнів, з сього боку заслуговує всякої уваги. Не почуваючи себе покликаним до такої роботи (в основу котрої, очевидно, мусять бути положені порівняльні студії гімнів українських і візантійських), я обмежусь кількома взірцями Кирилової творчості з його канону княгині Ользі 1, що послужать паралеллю до вище поданих уривків з канону Борисові й Глібові XI віку. (Може, треба пояснити, що по схемі візантійського канону строфи в честь Ольги переплітаються з строфами в честь Христа і Богородиці):
Дръжавною рукою
и сильным смыслом
небо и землю створилъ еси,
яже своєю кровию искупи,
церкви твоя от тебя утверждаєтся зовущи,
яко нЂсть свята паче тебе Господи!
Дръжавною рукою
и мудрыми ти словесы
учащи своєго сына Христову закону
и людем взбрани не жрети идолом, Олго преславная,
в память нынЂ сшедшеся тя прославляєм!
НынЂ яко пчела разумлива
далече цвЂтущеє Христовы вЂры
възыская породным крещеніємь,
въ ЦарьстЂм градЂ 2 обрЂтши,
своєму роду и людем предасть,
єгоже вси насыщени
горести грЂха отбЂгаєм!
Вси похвалныи гласы и молбу
ти, Олго, всылаем — 
тобою бо Бога познахом,
ємуже нынЂ предстоиши.
Проси мира князем
и на поганыя побЂды,
проси оставленія грЂхов поющим тя!
Яко голубица цЂломудреная
на финик добродЂтели взыде,
крилЂ крещениєм посребренЂ имуща,
ими же взлЂтЂвши
в раистЂй пищи въгнЂздилася єси!
Духовнаго прежде внЂ винограда
царская маслина процвЂтЂ,
животный 3 источи грезнъ,
крещеніємъ насади в Руси
творящимъ плодъ покаянія, — 
тЂмже вси свесєлитеся!
Новая ученица Христова в Руси явися,
обходяши грады и села,
кумиры сокрушающи
и люди учаще
єдиному Богу кланятися,
єгоже моли за поющая ти:
о блаженная Олго!
помолися за своє ищадіє къ Богу,
миръ неподвижим князем испроси
и на поганыя побЂду
и на отпущеня грЂховъ поющим тя!
Рускому языку, Плесковской странЂ
богоизбранному от Варяг княжьскому племяни
прамати наречеся Олга:
ходящим прежде нерозумія во тмЂ
всЂхъ честнымъ озари крестом,
паче же святымъ озари крещеніємъ,
имъже омы идолскую скверну,
1 Видав проф. Нікольський, там же, в 82 т. «Сборника отд. рус, яз.», з збірника ярославського архієр. дома. (Виписуючи, поправляю деякі очевидні помилки копії чи видання, але дещо таки зостається, очевидно, попсованим).
2 Себто в Царгороді.
3 Животворчий.
именити же людіє нарекохомся Богу,
к нему же за ны дерзновеніє имущи молися!
Подобно Удифи 1 створила єси,
посредъ кумирскых тЂлищь въшла єси,
и дЂмоночетци 2 посрамила єси,
и вся люди научи в чистотЂ вопити Христови:
благословен єси на престолЂ
славы царствія твоєго!
Премудрость божія прежде о тебЂ
написала єсть:
Се єсть искренняя моя
и похоти житейския нЂсть в тебЂ,
блескъ лица ти яко мура обоняніє
знаменаше твоє, Олго, крещеніє,
єже посреди кумирскыя лети на
тебЂ обоня Христосъ
и всЂхъ насъ отъ смрада дЂмонскаго к покаянію привелъ єсть.
Изъ Едема изъведе родъ нашь
прабабы ради,
призвань ж тобою новый Адамъ,
намъ рождыши Христа въ двЂ
єстьствЂ, ДЂва чистая.
И взыграся Адам яко прадЂдъ,
избывъ первыя клятвы.
Мы же тобою хвалящеся,
яко тебе ради Бога познахом,
и тя величаєм:
Веселися, Евво прародительнице,
иже бо тя прелстивъ, изъ Едема возведе,
нынЂ же попранъ єсть твримъ ищадієм.
Се бо Олга животноє древо
хресть Христовъ въ Руси въдружи,
имже всЂмъ вЂрнымъ рай отверзеся,
мы же тобою хвалящеся,
яко тебе ради Бога познахом,
съ мученики тя възвеличимъ!
Жену по єстеству тя нарицаєм,
но паче силы женскы подвизася
тмы своє злато истощила єси,
да Христовъ законъ учителя приобрящеши,
имже просвЂти землю Русскую.
Мы же тобою хвалящеся,
яко тебе ради Бога познахомъ
съ Володимеромъ тя величаєм.
Се церковь, се дверь, се гора божая,
се жезлъ и сосуд златый,
се источникъ печатлЂненъ,
се рай святый новому Адаму,
се престолъ страшенъ,
се Мати божіа пречистая и заступница нам,
тя величаєм!
1 Юдифі.
2 Демонопоклонників.
Як бачимо, автор використовує історичну, літописну і агіографічну традицію та вводить її в гімнологїчну, церковну візантійську символіку. Поетичні образи, котрих він вживає для звеличення і окраси постаті і діл своєї героїні, не раз близько підходять до образовості нашої обрядової пісні, як ся голубиця, що злітає посеребреними крилами на райське древо-фінік або царське древо з животворчим гроном, що виростає поза виноградом церковним. Паралелізм різних образів сеї церковної пісні і лірики світської безсумнівний, обопільний зв’язок так само. З другого боку, бачимо явні паралелі в формі сих церковних гімнів і ритміці риторичної прози, на один бік, епічного ритму — на другий.
Все се наказує звернути пильну увагу на пам’ятки нашої старої гімнології, не відстрашуючись її нібито чисто церковним характером.
Крім сих літературних постатей, маємо кілька анонімних творів, які характеризують риторично-поетичний цепковний стиль сього століття. Один ми вже пізнали — се похвала Рюрикові, котрою закінчується Київський літопис видубицької редакції. Наведені витяги дали змогу оцінити її манеру: прибирання до подій сучасного життя, що служать предметом похвали, паралелей і образів з біблійної історії, прирівнювання до біблійних осіб, алюзії, засновані на толкуванні імен (Рюрик-Василь — цар, його жінка Анна — благодать); дещо з християнської символіки, дещо з сучасної народної легенди — все се, одначе, виложене не прозоро, слабо уплановане і тому не робить яскравого, артистичного враження: виглядає як вправа здібної, але ще не виробленої руки.
Другу київську похвалу з того ж, правдоподібно, століття, зроблену краще, ми досі маємо видану тільки в уривку. Се похвала св. Климентові, патронові старої київської кафедри, Богородиці Десятинної, де були положені його кості, привезені Володимиром Вел. з Корсуня. В 1850 р., в збірнику «Кіевлянинъ», виданім Максимовичем, кн. Оболенський опублікував другу половину сього слова, з одного збівника XVI віку, своєї колекції. Невважаючи, що своїми літературними прикметами воно звернуло на себе увагу і досить високо було оцінене 1, досі в цілості воно лишається не опублікованим, і тому судити про нього як літературний твір доволі тяжко.
1 Див. у м. Макарія III2, с. 215; Голубінского, I, I2, с. 823.
Тим більше, що ми маємо інший паралельний твір чи іншу редакцію тої ж теми, і між ними не можна установити відносин напевно, поки маємо тільки половину слова, та й то видану не дуже справно.
В збірнику кн. Оболенського слово має заголовок, який вказує на те, що твір сей належав до якоїсь місячної мінеї: «В той же день мученіє св. Климента» і т. д. Початкові слова його вказують на те, що він починався біографією Климента, аналогічною з звісним житієм його, зложеним Метафрастом, а кінчився похвалою святому, яка переходила в похвалу не названому на ім’я київському князеві, далекому потомкові Володимира Вел., що обновив стару київську кафедру. Двадцять літ тому, звертаючи увагу на сю стару і призабуту пам’ятку, з нагоди опублікування тої другої редакції, я висловив здогад, що сим обновителем старої кафедри міг бути той же Рюрик, з його «несытою любовью о зданьих», прославленою видубицькою похвалою, бо він справді міг обновити стару кафедру після потому 1169 р. Франко, котрий тоді займався Климентозою легендою, признав сей здогад справедливим, і я тепер, переглядаючи Се питання наново, доповню його ще другою гадкою: що видубицький панегірист ішов слідами панегіриста з десятинного клироса, як той використав старшу похвалу св. Климентові, зложеному котримсь з давніших крилошан 1.
1 Моя замітка: «Кілька заміток до «Чуда св. Климента, папи римського»» в «Зап. тов. Шевченка», т. 49 (1902), була написана з приводу опуОлікованого Соболевським в «ИзвЂстіях рус. отд.» за 1901 р. тексту «чуда» з коротшою похвалою з одного збірника другої пол. XV в. (з заміткою, що інші, звісні йому копії, з пізнішого часу, не дають ніяких інтересних відмін сього тексту). Соболевський не завважив споріднення сеї коротшої похвали з опублікованою Оболенським, і я вказав на буквальну подібність їх і висловив здогад, що коротша похвала була старіла і стояла під впливами «Закону і Благодаті», судячи по деяким подібностям, а автор ширшої похвали її використав і розширив. Франко в своїй праці про Климентову легенду («Св. Климент в Корсуні». — «Записки», т. LXVI, 1905), прийнявши деякі мої спостереження над сими пам’ятками, в сім не погодився зо мною, бо йому коротша похвала здалась витягом з ширшої. Я підтримав свою гадку в замітці, надрукованій тоді ж («Записки», т. 66), і думаю й тепер, що зовсім неймовірно, аби з багатшого змісту широкої похвали хтось мав охоту зробити такий тісний витяг, яким була б коротша похвала, як би її вважати витягом з ширшої. Навпаки, зовсім легко і натурально собі уявити, що якийсь клірик св. Богородиці, мавши під руками старший текст про чудо з коротшою похвалою, розвинув її й оживив зворотами до присутніх — князя, духовних, громади вірних і т. д. Треба, одначе, завважити, що в тій формі, як його маємо в вид. Соболевського, «чудо» починається ex abrupto і, очевидно, стратило свій початок, себто вступні слова, звернені до слухачів, або й біографію святого. Не маючи початку тексту, вид. Оболенськими, ані інших аналогічних редакцій, трудно судити, як виглядала цілість.
Коротша редакція не має похвали князеві. Так, як її маємо в різних збірниках XV — XVI в., вона продовжує повість про чудо св. Климента, яке сталось нібито в підводній чудесній церкві, де спочивало його тіло перед перенесенням на берег. Легенда оповідає, що коли тіло св. Климента було вкинене в море, з прив’язаним до нього тяжким якорем, по молитві його учеників море розступилось і відкрило дорогу до його тіла, котре лежало в чудесній підводній церкві, і з того часу в роковини смерті Климента море розступалось на кілька день, щоб прочане могли поклонитися його останкам. Отже, мовляв, сталось одного разу таке чудо, що прочане, чоловік і жінка, ходивши до тої підводної церкви, через неувагу залишили там свою дитину, і коли на другий рік прийшли туди знову, знайшли її живу і здорову в тій підводній церкві під опікою св. Климента. До сього оповідання коротша редакція нав’язує похвалу св. Климентові як патронові Русі, перенесеному до Києва і зложеному в його кафедрі. Сю похвалу буквально повторює, з деякими додатками, «Слово», опубліковане Оболенським, заховуючи її алюзії до чуда в підводній церкві, котре розповідалось, мабуть, і в першій, не опублікованій частині сеї ширшої похвали 1. Але замість доволі бідного і шаблонового закінчення коротшого слова, зверненого до святого, новий панегірист доволі зручно звертається до князя, митрополита, кліросу і всіх зібраних, щоб кожному сказати комплімент на тему київського «старійщинства». (В тих часах, коли дійсна гегемонія від Києва цілком відійшла, очевидно, нічого приємнішого не можна було сказати киянам, як відогріти се колишнє- старійшинство).
«Справді найславніший з усіх городів отсей, що, маючи [у себе] всечесне твоє тіло, весело грає і хвально співає! Бо як друге небо на землі стала владичня церква Божественної Матері, в котрій твоє чесне тіло, лежачи, справді як сонце просвіщає всю вселенну — о апостолом сопрестольниче і ангелом рівночесне!
Біси [тобою] проганяються, недуги тікають, неприятелі без успіху повертаються. Єретики проклинаються, преславна 2 ж віра зростає особливо!
1 На взірець буквальних подібностей обох слів наводжу, напр., отсе місце:
Коротше слово (вид. Соболевським):
«Тако и сего своєго угодника, нашего же заступника святаго священномученика Климента от Рима в Херсонъ, от Херсона в нашу Рускую страну сътвори пріити Христос Богъ нашъ преизобилною милостію в наше вЂрных спасеніє».
Ширший текст (вид. Оболенським):
«Тако и сего церковнаго солнца, своєго угодника, нашего же заступника святаго, реку достойно, священномученика Климента отъ Рима убо в Херсонь, от Херсоня въ нашу Рускую страну створи пріити Христосъ Богъ нашь преизобилною милостію въ наше върныхъ спасеніє».
2 Може, скорше «православна»?
Завдяки тобі, сповняючися достатком, благоденствуємо. Завдяки тобі, угодниче Христов, сподіваємось дістати пробачення гріхів, уповаючи життя вічного, котре, щоб тільки одержати, пристрасті залишивши, а добродітельми приготовляючи себе!
Ти ж як дитину в морі охоронив єси від нападу безсрнечних [підводних] звірів, так і люблящих тебе охороняй в мирі від невидимих звірів!
Христолюбному ж і вірному князеві нашому випроси [все] корисне, аби, крім теперішнього доброго пробування, і вічного блага сподобився.
Адже він перейняв добродійство прародительське, поновляючи церкву твою.
Як благовірний праотець сього благородного [князя], христолюбець і правдивий мучениколюбець з великим старанням і превеликою вірою звідти і аж сюдя з любов’ю і побожністю приніс твої пречесні останки ["мощі"] на посвящення і спасення собі й усьому народові свому, також і краєві нашому. — Так і ти, апостольський подібниче, Клименте, справляй на все добре його потомка і відси до небесного осідку перенеси, сього у тебе, преподобниче, молимо [нам] твоїм ученикам доступити!
Тепер же нехай тішиться він, старшуючи 1 між князями, бо по правді щасливий він, володіючи скиптрами, через твої молитви і [тебе] завсіди маючи з собою!
[Нині] радіє і той [митрополит], що, старшуючи між святителями, щасливий тим, що твоєї святині [останків] торкається й освячує вірних людей!
Нехай веселяться горожане найстаршого між городами города нашого, щасливі твоїм заступленням [опікою] і завсіди прибуваючи з тобою.
Нехай світло празнує блаженний твій клірос — найстарший з усього кліросу — через твоє заступлення і через те, що любов’ю тобі служить.
Нехай красно торжествують всі, що шанують твою пам’ять вірою і любов’ю, блаженні вони, даючи милостиню нищим, і за те помиловані будуть...»
Деякі подібності з. видубицькою похвалою наводять мене на гадку, що видубицький панегірист знав сю десятинну похвалу 2 і, йдучи за деякими її мотивами, постаравсь перегнати її в панегіризмі, на те то й надробив скромність факту, котрий узявсь звеличати, високолетними порівняннями з різними прославленими подіями і особами святого письма.
1 Се слово — «старЂйшинствуя» — повторюється потім в різних формах нижче про митрополита, горожан київських, клірос Десятинної Богородиці.
2 Він, напр., також як і похвала Климентові (ширшої ред.), прирівнює своє слово до двох мідяників євангельської удовиці: «Въ газофилакию бо княження твоєго любовь и хотЂньє ввергше, яки вдовица она двЂ мЂдницЂ», а в похвалі Климентові, виданій Оболенським: «Яко убогія вдовица съ похвалою двЂ мЂдницЂ — худоразумныи и грЂшныи душа — вЂрою принесенное яже дЂтища собрахомъ худЂ твою великую хвалу чтуще». (Текст, очевидно, попсований, але основна гадка ясна). Видубицький панегірик теж виправдує свою недотепність — «не отъ скудости своєго нищетоумья, но огь дЂлъ твоихЂ притчю приобрЂтше», як автор ширшої похвали звиняється, що пише своїм «младенствующимъ разумомъ і гугнующимъ языкомъ» не з власної відваги, а «понуженъ благороднымъ благочетцемъ».
Всеволод, котрого діло поновив Рюрик, був дуже малою фігурою в порівнянні з Володимиром Вел., а видубицька стіна дуже сірим фактом в порівнянні з відновою старої київської кафедри; не було ні мощей ні чуд, котрі були б зв’язані з скромним видубицьким монастирем. Тому туча премудрості, котру пустив видубицький книжник, робить враження панегіричної гіперболи. Обидвом же похвалам Климентові того не можна закинути, так само «Законові і Благодаті», що міг бути взірцем коротшої похвали, судячи по деяким подібностям, і прототипом обох похвал Рюрикові.
В кожнім разі дістаємо небезінтересний ланцюг риторичної, панегіричної церковної творчості, що починається від величного слова середини XI в., виголошеного в тій старій кафедрі при гробі єв. Володимира, і потім через пізніші похвали Климентові, зв’язані з тою ж кафедрою, доходить, нарешті, до видубицького панегірика Рюрикові, з останніх років XII в.
Безсумнівно, систематичніші студії останків старої церковної літератури, перехованої в різних пізніших збірниках, збагатять і прикрасять з часом сю риторичну гірлянду новими взірцями і типами.
Агіографія. Повісті Симона і Полікарпа. Героїчній повісті, історичній і поетичній, що творилася дружинною верствою, величанню «добрих страдальців за Руську землю», тих «богатирів», що в уяві народу досі стережуть світ від злих сил, які тільки чигають, чекаючи хвилі, щоб упасти на нього, церковні круги протиставляли свою повість: про богатирів не крові, а духа, тих, що страдають для Бога, спасаючи свою душу, заразом вимолюють у Бога, своїми подвигами, ласку і щастя свому «отецьтву», стоячи на неустанній сторожі в боротьбі з диявольською силою, яка ходить неустанно наоколо християн, «аки лев рикаяй искій кого поглотити». Своїми впливами церковні круги пильнували, і зовсім не безуспішно, як ми бачили, можливо християнізувати богатирські образи дружинної повісті: прищепити вищі, благородніші, ідеальніші мотиви й завдання їх героїчному подвигові. Ми бачили, як наші князі, і за їх прикладом всякі інші герої-богатирі, приодягають свої мотиви ідеальною християнською поволокою, бодай — християнською фразеологією, прикметами християнського лицарства. Але заразом творилися в церковних кругах образи християнських подвижників, воїнів Христових, ідеалізованих до крайньої можливості, очищених від усяких мирських слабостей і нахилів, як взірець і ідеал гідного християнського життя. Ми бачили, як автор «Закону і Благодаті» протиставляє епічному образові Володимира, який жив в дружинних кругах, щедрого дружинного патрона, героя веселих пирів, образ нового Константина, рівного апостолам промотора Христової віри, який звеличує своє «отецьтво» не воєнними подвигами, а тим, що вводить його в ряди просвіщенних, християнізованих народів. Інші письменники постарались дати ідеали християнської незлобності і братолюбія в його синах Борисі і Глібі. Така робота над переробленням героїв чи просто визначних представників княжо-дружинної верстви на християнських подвижників і мучеників продовжувалася потім далі.
В дальшім, оглядаючи остаточні витвори героїчного епосу і духовної поезії (духовні стихи та легенди), ми побачимо результати обопільних впливів сих двох сфер творчості: християнізацію героїчних образів, переданих дружинною творчістю репертуарові професіоналів (котрі виконували, очевидно, п’єси з обох циклів поезії), і вплітання героїчних мотивів до тем релігійної легенди. Се останнє теж не було чимось дивним. Приладжуючись до поглядів і настроїв варварської суспільності, де найвищою формою активності було воєнне діло і найвищим актом людської гідності — воєнний подвиг, християнська творчість здавна постаралась наблизити поняття християнської чесноти і подвигу до ідеології подвигу воєнного. Сі вої Христові, які здобувають вінці слави, мов заслужені вояки якої-небудь цісарської армії; сі мученики, які кров’ю своєю будують церкву Христову, як ті цісарську державу; сі подвижники, які відбивають всі підступи і напади диявола і женуть його, побідженого і посрамленого, мов побитого неприятеля, — не ображали нічийого почуття. Як сучасна народна уява малює богатиря на вічних чатах, а великоруські ремінісценції старого героїчного епосу — на «богатирській заста-’ ві», так християнський подвижник в старій агіографії й легенді представляється немов вояком сторожевої служби, що мусить неустанно сторожити і уважати на маневри ворога, готового використати найменшу хвилю його неуваги і розслаблення, аби заволодіти ним і відкрити собі приступ до люду християнського. Життя подвижника, навіть замкненого в глибині пустині чи підземної печери анахорета, стає одним ланцюгом контрманеврів, котрими паралізуються всі хитрі штуки ворога народу християнського.
Я не буду поглиблювати тут сих аналогій і паралель — для сього буде ще нагода далі; тут обмежусь тільки сими побіжними замітками, щоб нагадати певну психологічну зв’язь між сими двома категоріями творчості, які не раз ішли вруч, творилися коли не в тих самих, то близько сумежних кругів і обробляли ті самі або подібні теми.
Вище ми бачили, як історію убийства Ігоря обробила дружинна і агіографічна повість, в різних стилях і в різнім освітленні. Не маючи сього агіографічного твору в цілості, ми не можемо добре осудити, яку мету ставив собі його укладчик: чи хотів тільки звеличати чернігівську династію святим мучеником та доїхати її політичних противників, що вони забили святого і стягли на себе вічне засудження 1, чи мав на гадці дати й якийсь моральний чи морально-політичний приклад, як автори повістей про Бориса і Гліба.
1 «Слово в неділю св. отець» (про котре ще нижче) власне докоряє «Киянам», що вони постригли Ігоря, щоб його понизити (укаряюще), але тим часом сподобили його «безукорныя словы», а себе «мукн вічної».
З наведених літописних уривків можна було бачити, як автор з ідеального малюнка християнського героя резиґнації і покори: готового все прийняти і все перетерпіти на землі, аби вподобитися небесної нагороди — раз у раз збивається на поетичний памфлет, вкладаючи в уста Ігореві гіркі докори і прокльони киянам. Чи се вияв літературної недотепності і неконсеквенції автора, чи наслідок якоїсь політичної тенденції, се, кажу, трудно оцінити, маючи тільки фрагменти сього твору. Але зостається у нас факт близькості сих двох сфер — агіографічної повісті і політичного твору, що обробляли паралельно ті самі теми.
Суцільних агіографічних творів на теми, взяті з княжого чи дружинного життя з сього століття, взагалі не можемо вказати. Близько сюди підходять деякі некрологічні записки Київського літопису, котрі я почасти й навів уже вище. Але все-таки се не суцільні агіографічні твори. Маємо натомість багату серію повістей з життя монашого, які продовжують печерські повісті попереднього століття і разом з ними зложили наш славний «Печерський Патерик» — властиво, сотворили його основу. З огляду на одно се два цикли їх: так зване писання владики володимирського Симона до печерського монаха Полікарпа і повісті, списані Полікарпом для свого ігумена Акіндіна, — мають право на особливу увагу українських дослідників — наслідком незвичайного культурно-історичного інтересу, зв’язаного з «Патериком».
Мусимо пам’ятати, що з усеї нашої старої писаної літератури ні один інший твір не зостався в такій постійній пам’яті, уживанні і лектурі не тільки чернечій, а й світській, як «Печерський Пате__рик», котрих головну частину творять сі писання. Завдяки тому, що Печерський монастир був найбільш тривкою й сильною інституцією, яка вижила всі тяжкі пертурбації переходової доби, сей пам’ятник його святості і провіденціальної ролі на Україні-Руси вижив теж з ним разом, підтримуваний печерськими книжниками в можливій популярності й приступності. Його копіювали, підновляли, доповняли новими статтями і, очевидно, пильно популяризували серед прихильників і добродіїв монастиря, прочан-богомольців, і взагалі побожного люду.
Він служив сторожем печерської традиції, тою скарбницею, де переховувалась і охоронялась від забуття і занечищення монастирська легенда, розповіджувана в таємничій півтьмі печерських катакомб жадним слухам відвідувачів. З другого боку, він ставав близькою і дорогою, добре знаною книгою для всіх, хто щось чув з сих печерських легенд чи то за власних відвідин, чи то з усних переказів прочан, які розносили сю київську Легенду по всім просторі України і навіть Східної Європи, а передусім сумежних українських країв. В сій книзі вони могли знайти потвердження, перевірку, доповнення сих легенд, дуже популярних, дуже дорогих сьому людові, з різних, не тільки чисто релігійних, мотивів.
Були часи, і навіть довгі часи, цілі століття, коли властиво майже єдиною реальною пам’яткою сеї славної Русі, що була «відома і слишима всіми кінцями землі», як висловлюється «Закон і Благодать», і дійсно далі жила в пам’яті і традиції, в поетичних і легендарних переказах її князів і богатирів кривавої слави, багатства і казочної роскоші, — зостававсь Печерський монастир з його безконечними таємничими підземними переходами. По словам легенди, ними можна було йти через усю землю до самого Єрусалима, а на північ до Новгорода і в них оглядати на власні очі і навіть оомацувати тіла сих князів і богатирів, героїв легенд і пісень, прикрашених і осяяних фантазією усних переказів, що творили другий, не писаний «Патерик». Чужинці, котрим доводилось переїздити через сі сторони, вважали обов’язком звидіти сі цікаві пам’ятки. Тим більше ті, котрим щось більше, ніж просте задоволення цікавості, давали сі легенди і перекази, оо промовляли їх національному, конфесійному, може, й соціальному, класовому почуттю. Всі ті, для котрих сі могили, сі таємничі сховки, сі замуровані келії «затворників» були схоронищем не тільки старої слави, але й надій її відновлення і повороту, з тими легендарними богатирями, що десь ховаються і ждуть слушного часу, щоб вернутись і очистити правовірну Руську землю від усякого поганства...
І от, кажу, ключем, мірилом, печаттю сеї традиції, яка переповідалася з тих таємничих слів, що говорилися в містичній пітьмі київських крипт і відси розносились по просторах України, була ся завітна книга «Печерський Патерик» — єдина, властиво, книга в неперерванім уживанні, передана старою Русью українським як не масам, то все-таки доволі широким кругам. Се незалежно від чисто літературних прикмет її, теж не согірших, надавало їй особливого значення. Стала вона одною з підвалин київської культурної, до певної міри, можна сказати, краєвої і національної традиції, фундаментальним каменем, який непохитно перестояв увесь хаос українського життя.
Розуміється, були в старій літературі далеко цінніші від сеї книги і корисніші речі, але обставини так зложились, що не вони, а вона зосталася спадщиною старої Русі.
Можемо понарікати на нашу стару інтелігенцію, на нашу літературу і культуру, що вона не вложила в руки нашого громадянства твору кориснішого з соціального й інтелектуального погляду, — більш життєвого, більш соціального, ніж сей доморідний відгомін пізньовізантійської монахоманії. Але факт зостається фактом, що се був найпопулярніший і то незмінний в своїй популярності твір старого нашого письменства. Не «Слово о полку Ігоревім», не «Закон і Благодать», не «Літопис», а «Патерик» став тим вічно відновлюваним, поширюваним, а з початком нашого друкарства — неустанно передруковуваним твором старого нашого письменства, «золотою книгою» українського письменного люду, джерелом його літературної утіхи і морального поучення. Завдяки тому мав він такий глибокий вплив на етичний світогляд інтелігентнішої частини старої української маси, як ні один інший твір. Може се виглядати на парадокс, коли скажемо, що «Патерик» і «Кобзар» се були дві найпопулярніші українські книги. Але се не буде, властиво, перебільшенням, а в сій паралелі, чи скорше — контрасті, сих двох творів старої і нової української книжності яскраво символізується вся глибока відмінність двох епох нашого культурного життя. Наскільки одна книга була повна живого й інтимного зв’язку з переживаннями людини, настільки друга була мертва й відірвана від життя; наскільки одна перейнята гуманністю і соціальністю, настільки друга забита узько релігійним і аскетичним світоглядом; наскільки одна підіймала активність і соціальну енергію людини, настільки друга її понижала. Але тим не менше вплив зостався впливом, і не тільки як покажчик ідей і настроїв свого часу, але як довговпливовий літературний твір «Патерик» варт, як я сказав, пильної уваги і студії так історика літератури, як і культури.
Тим сказане все і щодо того значення, яке мають в історії нашої культури і письменності згадані твори, зв’язані з іменами Симона і Полікарпа — головна складова частина «Патерика». Але студії сих пам’яток зовсім не дорівнюють їх історичній і літературній вазі.
Ми не повинні забувати, що їх тексти не заховались самостійно, але тільки в складі «Патерика», що не тільки неустанно розширявсь і доповнявсь, але й перероблювався в напрямі поглиблення і підчеркнення його одноцільності. Тому мусимо поставити питання, чи тексти сих писань уже в найстарших нам відомих редакціях «Патерика» не мають уже в собі глибших редакційних змін?
З другого боку, перегляд сих пам’яток, навіть дуже побіжний, насуває питання, чи сі твори, зв’язані з іменами печерських постриженців XIII в., дійсно належать сьому часові, а не являються, в основі своїй, продуктом печерської творчості раніших часів?
Уже давно дослідники 1 завважили доволі слабо аргументовані мотиви, котрими толкується авторство названих печерських постриженців. Особливо передмова Полікарпа, котрий береться ні з того ні з сього інформувати свого власного печерського ігумена про печерських подвижників, про котрих сей ігумен повинен би був знати не менше від Полікарпа, в високій мірі виглядає дивно. До того ж написана вона, як на вступ до такої цінної і літературно написаної повісті (властиво, колекції повісток), так незручно, що трудно її вважати ділом тих людей, які могли написати хоч би наведену нижче повість про Марка печерника. Посланіє Симона до Полікарпа, яке вводить першу серію оповідань, написане складніше, але воно виявляє сильну залежність від первовзора — «Паренезіса» Єфрема Сіріна, як се показав Абрамович 2, — так само як друге слово, доволі правдоподібно признане тому ж Симонові ак. Соболевським 3, досить близько повторяє гадки і фрази іншого візантійського письменника, Сімеона Месопотамського.
1 Особливо Голубінський в своїй «Історії рус. церкви», т. I, пол. I.
2 Симон:
«Брате, сЂд в безмолвіи собери си ум свой и рцы в себЂ: «О убогій иноче! нЂси ли мира оставилъ и по плоти родитель... аще и здЂ пришед на спасеніе не духовная твориши и что ради в чернеческоє имя облеклъ ся єси?
Се же вЂждь, яко блажимъ єси здЂ от князь и от боляр, и от всЂхъ другъ своих; глаголют бо: блаженъ єси, яко възненавидЂ мира сего и славы сея, и к тому не печется земными... Ты же не чернечески живеши. Велика срамота обдержит мя тебе ради»».
Єфрем:
«СЂдящу же ти въ безмолвьи въ кельи своеи сбери си помыслх рекъ к сердцю своєму: «ЧеловЂче, нЂси ли оставилъ мира, по плоти родитель... аще и сдЂ пришедъ на спасеньє, сопостатьная дЂлаєши, ...токмо въ праздно имя облеклъся єси.
Блажимъ єси знаємыми и другы, и рекуть ти: блаженъ єсть онъсій, яко возненавидЂлъ єсть мира сего и славу и прелесть єго, и к тому не печеться уже ничимъ же земнымъ. И се ты здЂ не мнишьски живеши. Коя срамота постигнеть ны...»»
3 Се «поученіє і посланіє Изосима святого к Настасеи дщери своєи» на тему, аналогічну з посланієм до Полікарпа: бути вдоволеним своїм уділом монашим і не жалувати за світом. Ак. Соболевський, на мій погляд, правдоподібно, вважає сю Анастасію за одну особу з княгинею Анастасією-Верхуславою, про котру як свою кореспондентку згадує Симон в посланії до Полікарпа. Ім’я Зосима він пропонує поправити на Симона або вважати се схимницьким іменем (ИзвЂстія отд. рус. яз., 1909, І).
В оповіджених же Симоном повістях про печерських святих досі не вдалось викрити подібних замаскованих запозичень, і взагалі цитат чи відкликів (до «Патерика», до слова Евагрія) в них дуже мало, тим часом як посланіє переповнене таким позиченим матеріалом. А що се вступне посланіє взагалі не стоїть в ніякім внутрішнім, логічнім зв’язку з наведеними нібито в науку Полікарпові повістями, се теж було вказано давніше 1.
1 Проф. ПЂтуховъ в «ИзвЂстіях отд. рус. языка», 1904 («Матеріалы и замЂтки изъ ист. др.-рус. письменности») описує варіант (з рукоп. Кирило-білозер. мон. XVII в.) посланія єп. Симона («Преподобнаго отца Симона еп. владим. и сузд. — слово на поученіе монахомъ зело полезно»), адресований до якогось інока Герасима. По гадці проф. П., він перероблений з звичайного тексту, але хто зна, чи ближчі студії над сим варіантом не кинули б якогось світла на історію варіанта «Патерика», адресованого до Полікарпа, власне сього заадресування «зіло полезного поучення» то на ту, то на іншу адресу?
Але особливо замітка обставина, що історичні алюзії обох творів сливе не виходять поза першу половину XII в., хоча авторами виступають люди, які жили в Печерськім монастирі сто літ пізніше. Незвичайно дивним се виглядає, Що їх оповідання, зачерпнені нібито з усної традиції, обертаються в обстанові кінця XI і пол. XII в., і автори так мало взяли з подій, ситуацій і обставин останнього, ближче їм звісного століття!
Все се речі, які дуже годиться мати на увазі при докладнішім розборі сих творів, котрого, властиво, і досі не переведено. Взагалі сі твори, при всій своїй літературній і культурно-історичній вартості, досі були дуже занедбані. Тільки десять літ тому з’явилось перше наукове видання текстів, зроблене нашим земляком. Д. Абрамовичем при участі ак. Шахматова (попереднє видання проф. Яковлева, 1872, було таке лихе, що не давало ніякої підстави для студій сих творів). Чи вся маса рукописного матеріалу, скаталогізована і систематизована ними, досить простудійована, се, розуміється, питання; але нема сумніву, що «літературна аналізам, зроблена Абрамовичем паралельно з роботою над текстом, далеко-далеко не вичерпує справи, і сі твори вимагають іще уважних студій, переведених з замилуванням і ґрунтовним науковим приготуванням.
Досліди, переведені над рукописами, привели згаданих дослідників до таких приблизно виводів (повної одностайності в поглядах нема):
Найстарша редакція «Патерика» містила в собі такі твори (в тім порядку, як їх зараз вичислю): а) повість про чуда, зв’язані з будовою Печерської церкви, б) посланіє Симона до Полікарпа з додатком 9 оповідань про святих, в) повісті Полікарпа (числом 11), г) слово о первих чорноризцях печерських (літописна повість). В чистій формі ся редакція не заховалась, копії її, — Абрамович нараховує їх 16 — всі пізнішого часу, XVI віку. Вони мають різні додатки з пізніших редакцій. Як вони там з’явились, згадані дослідники не старались вияснити, але приймають, що десь в XIII в. старша редакція мала такий зміст, як отсе вище подано, і різні частини її ще не були зв’язані між собою тісніше різними редакційними додатками і змінами, як то бачимо в редакціях пізніших.
Друга редакція представлена найстаршим кодексом 1406 р., списаним для Арсенія, єпископа тверського, правдоподібно — печерського постриженця і фундатора монастиря Успенія, Антонія і Феодосія коло Твері. Дослідники готові вважати його навіть редактором сеї версії і копію 1406 р. — оригіналом сеї редакції. Крім вичислених вище чотирьох основних статей, вона містила службу св. Феодосієві, Несторове житіє його (з деякими змінами), похвалу св. Феодосієві і в деяких копіях ще «слово от чего прозвася Печерський монастир» (друга частина літописної повісті). Поруч сеї мали би бути ще дві редакції XV в., представлені тільки пізнішими копіями:
Феодосієва редакція — скорочений витяг, який зробив невідомо коли якийсь «Феодосий мніхъ, недостойный єрей».
Іоанова редакція, котру Абрамович, одначе, ототожнює з першою Касіановою редакцією, вважаючи сього Іоанна учасником праці Касіана. Сей монах Іоанн уложив покажчик — «сказаніє глав» «Патерика».
Перша Касіанова редакція зроблена була «повелЂніємъ инока Касіана крилошанина печєрьскаго» для «священноинока Акакія, бувшого намісника київського» (адміністратора київської єпархії) в 1460 р.
Останні дві редакції (чи одна Касіанівсько-Іоаннівська, як бере Абрамович) містять ряд нових, в порівнянні з раніше вказаними, статей, вибраних з київського літопису: про перенесення мощей Феодосія, про постриження кн. Миколи-Святоші, про канонізацію Феодосія, про єпископа новгородського Ніфонта, про вибір іг. Василя. До текстів раніших статей внесені різні додатки: так, напр., літописна повість про початок Печерського монастиря надписана іменем Нестора, се ж ім’я внесене до слова про перенесення мощей, де автор говорить про себе в першій особі.
Два роки пізніше той же Касіан, продовжуючи свою роботу над «Патериком», дав ще ширшу редакцію, яка стала підставою всеї пізнішої рукописної традиції й друкованих видань. Повість про початок Печерського монастиря розширена тут оповіданням про Антонія печерського, про його першу і другу подорож «во Святую Гору»; повість про Ніфонта перероблено, додано «въспросъ кн. Изяслава о ЛатынЂхъ» як твір Феодосія печерського. В цілім ряді текстів пороблено різні дрібніші додатки, повставлювано ім’я Нестора ще в деяких текстах і т. ін.
Я не буду входити тут в подробиці сеї редакційної роботи, яка належить уже XV вікові, а тільки підчеркну, що всі копії «Патерика», дотепер звісні, дають нам тільки різні моменти нагромаджування всякого матеріалу, зв’язаного з Печерським монастирем, і приводження його до тіснішої зв’язі і оброблення з становища печерської традиції та різних інтересів, які захоплювали печерську братію. Систематичне встановлювання імені Нестора в різних текстах, включених до «Патерика», — се один з характерних прикладів сеї редакційної роботи. В житію Феодосія вложено в уста фундатора заповіт, щоб патроном монастиря був князь, а не завідував ним «архиепископъ ни инъ никтоже отъ клерикъ софейскыхъ». Феодосієві пододавано титул архімандрита, де його не було, і т. д.
Робота над реставрацією первісних текстів творів, зв’язаних з іменами Симона і Полікарпа, ледве почалась, і взагалі для літературного аналізу сих писань до початків XX ст. було зроблено незвичайно мало, майже нічого. Останні праці, на котрих спинилась робота над «Патериком» — Шахматова і Абрамовича, обмежились головно формальною стороною: приведенням до відома копій та їх класифікацією по редакціях, та деякими поміченнями над літературними джерелами обох посланій, Симона і Полікарпа 1.
1 Шахматовъ, Кіевопечерскій Патерикъ и печерская лЂтопись (ИзвЂстія отд. рус. яз., 1897); Житіє Антонія и печерская лЂтопись (Журналъ Мин. Нар. Просв., 1898, III); Абрамовичъ, ИзелЂдованія о Кіево-Печерскомъ ПатерикЂ какъ историко-литератуономъ памятникЂ (ИзвЂстія отд. рус. яз., 1901 і 1902, і окремо 1902). Праця проф. Геца (T. Goetz. Das Kiever Höhlenkloster als Kulturzentrum des vormongolischen Rußlands, Passau, 1904) не принесла нічого нового, маючи на меті лише познайомити німецьку публіку з неприступним їй матеріалом. З старшої літератури, що здебільшого стратила значення після сих новіших праць, варті ще уваги замітки Голубінського в його історії церкви, т. I, ч. 1.
Сі праці послужили підставою для згаданого видання тексту «Патерика», довершеного тими ж двома дослідниками і випущеного в 1911 р. Самий, одначе, спосіб, яким видано рукописний матеріал, показує, наскільки видавці вважали його ще не опанованим. Його видано окремо по двох редакціях, без апарату, без усяких провідних вказівок. Очевидно, видавці обмежали свою мету завданням: зробити основні тексти приступними дослідникам для властивих дослідів — і полишили їм ближче освітлення пам’яток 1.
1 За основу видання взято текст другої Касіянівської редакції, «завершающей собой литературную исторію «Патерика», на основі п’яти копій XV — XVI вв. В додатку подано Арсеніеву редакцію, з оригінального рукопису, і варіанти з трьох типових рукописів — т. зв. основної редакції, Феодосієвої і Касіянової першої. Видання дуже недогідне до користання і робить враження чогось непланового. Напр., варіанти, додані в кінці, вказують рядки тексту, не проставлені на сторінках видання; видання відкликається у всім до розвідки Абрамовича, в котрій цитати зроблені на листи кодексу, а його пагінація не переведена на листи текстів, опублікованих в виданні; навіть змісту в виданні нема — тільки іменний покажчик.
На тім поки що справа й стала. Відносини обох основних типів — протографа Касіянових редакцій і редакції Арсенієвої, зістаються не виясненими. В передмові до свого видання текстів видавці глухо зазначують, що Арсенієва редакція «дає вихідну точку і підставу для доходжень первісного тексту і складу «Патерика», — тим часом текст тої редакції, яку вони вважають основною, являється прототипом не коротшої, Арсенієвої, а ширшої Касіянової редакції. Ті переходові фрази, котрими печерські повісті пов’язані в серії, зв’язані з іменами Симона і Полікарпа, грунтовно різняться в тих двох редакціях і вказують на кількоразову редакційну роботу над печерською легендою, і т. д.
Поки не переведено ґрунтовного розсліду сеї літературної роботи, мусимо поводитися з усякою обережністю з матеріалом, зібраним в обох сих серіях повістей. Мусимо рахуватись і з довгим, мабуть, попереднім процесом його оброблення, і з можливістю пізніших додатків і перерібок. Ті хронологічно-літературні рамці, в котрі сей матеріал вложено, відкривають перед нами властиво тільки бажання старих редакторів обох серій дати відповідне освітлення і обстанову публікації сього матеріалу.
Нижче висловлю деякі здогади з приводу сього, не вважаючи можливим іти далі здогадів при нинішнім стані приготовчих студій. Тепер тільки одмічу, що печерський монах Симон, з котрим зв’язується публікація першої серії, владикою володимирським, яким він тут виступає, був в рр. 1214 — 1226. Печерський ігумен Акіндін, котрому адресує свої повісті Симонів приятель Полікарп, згадується в літописі під р. 1231. З того, що натяків на татарщину в сих повістях нема, треба здогадуватись, що оброблено їх перед 1240 р., отже в 1220 — 1230-х роках.
Посланіє Симона, котрим відкривається перша серія повістей, коли його справді вважати за те, чим воно надписується: листом владики Симона до печерського чорноризця Полікарпа, не має первісного початку, і ex abrupto починається наведеним вище поученням, взятим у Єфрема Сіріна. Тільки з дальшого тексту довідуємось, що приводом послужили листи до Симона сього приятеля Полікарпа, який кілька разів уже кидав Печерський монастир, щоб зайняти місце ігумена то в тім, то в іншім монастирі, потім вертався назад, і тепер знов нарікав на всякі образи і недогоди, які йому діються в монастирі. Разом з тим, очевидно, в зв’язку з сими наріканнями Полікарпа, писала до владики Симона княгиня Анастасія-Верхуслава, висловлюючи бажання вивести Полікарпа на владицтво 1.
1 Се дуже інтересна з культурно-історичного погляду цитата, єдиний витяг з листа жінки тої доби, виглядає так: «Пишеть ми княгиня Ростиславляя Верхуслава, хотящи тя поставлена быти епискупомь или Новугороду, на Антонієво мЂсто, или Смоленьску на Лазарево мЂсто, или Юрьєву на ОлексЂєво мЂсто». «И аще ми, рече, и до тысячи серебра расточити тебЂ ради и Поликарпа». Княгиня повдовіла 1218 р., по смерті Ростислава Рюриковича, сама постриглась в монастирі і, як бачимо, займалась промоціею на різні єрархічні позиції знайомих монахів, не спиняючись перед великими витратами, котрих вимагали різні поклони і пошлини на митрополичім дворі. На жаль, не можна означити докладно, коли були порожні ті владицтва, згадані Верхуславою. Тому в означенні часу написання посланія Симона до Полікарпа новіші дослідники виходять з його згадки про збудовану ним церкву Богородиці в Суздалі. Вона була посвячена в вересні 1225 р., отже, тих кілька місяців між сим посвяченням і смертю Симона в травні 1226 р. Шахматов і за ним Абрамович приймають за час написання Посланія. Одначе при тім посланіє Полікарпа вони вважають написаним ще за життя Симона (судячи з того, як він відзивається про нього), а після отримання Симонового посланія. Виходить на се все мало часу. Але я не надаю тому всьому особливого значення, рахуючися в усій сій хронологізації з елементами літературної вигадки.
Отже Симонові, мовляв, не подобались такі амбіції Полікарпа, і він радить йому залишити свої честолюбні плани і бути вдоволеним своїм положенням — монаха найславнішого й найсвятішого монастиря, освяченого такими чудами, такими подвижниками, що «божественніших» від них не може бути. Доволі иеконсеквентно наводить він йому на пам’ять велике число єпископів, які вийшли з сього монастиря (їх слідами хотів іти, очевидно, й Полікарп, та тільки Симон уважає, що він занадто багато виявляє амбіції — тому й відрадив князеві Юрієві суздальсько-володимирському, що хотів, видно, поставити Полікарпа вікарієм Симонові — «сопрестольником», як той висловлюється). Симон запевняє приятеля, що рад би був проміняти свою володимирську кафедру, з її величезними доходами, на посліднє місце в Печерськім монастирі, з огляду на його святість, на те, що він забезпечує спасіння всім в ньому похованим, згідно з обіцянкою, котру дав, умираючи, св. Феодосій.
На потвердження того Симон оповідає повість про Онисфора прозорливого і його негідного ученика, що удавав постника, «в тайні ж їв і пив і скверно жив», і за те по смерті труп його так страшно почав смердіти, що всі, не тільки люди, але й звірята почали тікати далі від тої печери і цілої гори. Св. Антоній з’явився Онисифорові, дорікав йому, що він споганив йому печеру, положивши «такого скверного, нечистого і беззаконного», і велів йому викинути трупа звідти. Кінець кінцем рішено було викопати його й вкинути до Дніпра, але весь той час Онисифор молився за помершого грішника, і нарешті Антоній ще раз явився Онисифорові і заявив, що за заслуги інших праведників, похованих з ним разом в печері, і згідно з обіцянкою його «брата», Феодосія, погребаний грішник спасеться таки. Антоній сам чув голос божий: «Я той, що сказав Авраамові: задля двадцяти праведників не погублю города сього, тим більше задля тебе й тих, що з тобою, я помилую й спасу грішника, — кому тут доведеться вмерти, буде в покою». На знак того Бог заповів, що сморід від трупа переміниться «на благовоніє», і так дійсно сталось. Сею історією Симон пояснює, чому він над усе бажає скінчити дні свої в Печерськім монастирі і там бути похованим, «в блаженній тій землі».
За сею першою повістю іде дальших вісім, які на прикладах різних печерських подвижників мають далі ілюструвати незвичайну святість Печерського монастиря й його подвижників. Вони дуже різнорідні своїм характером. Деякі введені в історично-побутові рамці, як дві повісті про забраних з монастиря монахів Євстратія і Никона, одного проданого в Корсунь жидам, котрі, мовляв, його замучили за те, що не хотів перейти на їх віру, другого чудесно визволеного з половецької неволі і поверненого до монастиря. Інші обертаються в рамцях внутрішнього, монастирського життя, його психологічних ситуацій, поза часом і обставинами, і дають моральне поучення (повість про Еразма — наука, щоб не жалувати даного на церкву, повість про Арефу — взагалі не жалувати за ніякими утратами, про Евагрія і Тита — не давати волі гніву).
Здебільшого сі повісті мають вигляд обробленого, заокругленого оповідання, але коротке оповідання про св. Купшу заховало ще свій первісний характер — збірки коротких казусів, припадків. Текст подекуди покликується на монастирське «поминаніє», в котрім, видко, були вписані імена помершої братії з короткими характеристиками або прізвищами. Іншим разом відсилає як до авторитетного, ширшого джерела, до житія св. Антонія. Повісті переплітають далі різними поученнями та відкликами до Полікарпа, але на пункті сих апострофів до нього тексти різних редакцій «Патерика», як я вже підніс, різняться радикально. Тексти повістей теж різняться значно: в одних вони коротші, в інших довші, але тиради, звернені до Полікарпа, таки зовсім відмінні. В редакції Арсенія се короткі запевнення в вірності оповідженого і остороги перед недовір’ям, скептицизмом; в редакції Касіяна — моральні поучення, що до певної міри розвивають тези вступного посланія.
Потім наступає друга половина, що слабше зв’язана з Полікарпом і явно призначена для загального вжитку: «прийду на другая сказання, да увЂдять вси, яко самого Господа промысломъ и волею, того пречистыя матере молитвою і хотЂніємъ создася и совершися боголЂпная и великая церкви св. Богородицы печерьская», каже автор. Се збірник легенд, зв’язаних з будовою Печерської церкви, різними її прикрасами і пам’ятками, більш зв’язлий, об’єднаний своєю метою, яку характеризує наведена вступна фраза — рід заголовка. Повісті сі мають показати, що історія Печерського монастиря була одним рядом дивних чуд, котрими Бог творив свою улюблену «обитель» (осідок). «Чого ж тобі більше, брате? — питає автор. — Перейшовши книги старого і нового завіту, не знайшли ми ніде таких чуд з церквами, і розумій, брате, що́ може бути сильніше такого початку і заснованія: Отець поблагословив [місце] росою і стовпом огненним і облаком ясним, Син дав міру своїм поясом, Дух Святий огнем невещественним вирівняв місце на фундаменти, і на сім камені Господь збудував сю церкву свою, котрої і сили адові не подоліють!»
Тут розповіджені історії про те, як Христос, намальований на хресті, промовив до одного з фундаторів, варяга Шімона, наказуючи йому занести золото на будову Печерської церкви, і дав йому міру тої церкви. Богородиця в Царгороді змовила майстрів на сю будову, дала їм золото і мощі святих в її фундаменти. Малярі — «писці», що мали розписати сю церкву образами, теж чудесно прибули з Царгорода, ведені божою силою проти своєї волі. Марморяні дошки і стовпи для олтаря сеї церкви були чудесно приставлені на її посвящення. Єпископи, що мали взяти участь в сій церемонії, були скликані чудесними, божими послами. Якісь дивні, ангельські голоси співали при обряді посвящення і т. под.
Друга серія повістей, надписана іменем Полікарпа, вводиться короткою і зовсім незамітною, сказати навіть можна — мізерною з літературного погляду і психологічно слабо умотивованою, передмовою, зверненою до печерського ігумена Акіндіна. Той, мовляв, колись то розпитував Полікарпа про подвиги чорноризців печерських, але він, Полікарп. завсіди має великий страх, розмовляючи з ігуменом, тож і не міг добре розповісти «сотворенная знаменія і чуда преславная»: дещо тільки сказав, а більше позабував зі страху і стиду. Тому постарався на письмі виложити «життя і діяння давніх і блаженних мужів», як чув про них від бувшого печерського чорноризця владики Симона.
Чому Симон, довший час живучи далеко поза Печерським монастирем, зробився носієм печерської усної традиції, так що до нього як до джерела звертаються ті, що вік звікували на місці в монастирі? Чому знов Полікарп, який в попереднім посланії виступає таким недосконалим печерським монахом і слабим знавцем печерських традицій, тут раптом стає джерелом відомостей — для кого? для самого печерського ігумена! Чому сей непоправний амбітник, повний надмірно високих гадок про себе, яким він виступає в першій серії, кілька разів сам виходивши на ігуменство, доходивши єпископства, таким несміливим і соромливим виступає в своїй повісті? Чому, сам черпавши моральні поучення з писаного посланія (чи посланій) Симона, він ніде не покликується на них, а тільки на усні оповідання сього Симона?
Ясно, що перед нами тільки недотепно зроблена літературна оправа, в котрій виводиться другий свідок і сторож печерської слави, щоб його іменем подати читачеві печерські повісті.
Самі сі повісті, числом 11, мають більш одностайно оброблений літературний вигляд. Єсть тільки одна коротка запись, аналогічна з казусами першої серії, включена сюди в своїй ще первісній, сировій формі — про Спиридона просфорника. Всі інші мають уже в коротшій, Арсенієвій редакції характер доволі літературно оброблених повістей, декотрі написані зовсім літературно: з цитатами, моральними рефлексіями і т. под. Дві з них являються очевидними паралелями до старших повістей печерських: історія Никити-затворника і його спокуси бісами явно повторює той же мотив, що старша повість про Ісакія, а епізод, як Агапіт печерський привів до постриження невірного лікаря-вірменина, повторює мотив повісті про князя МиколуСвятошу, що привів до постриження свого лікаря — Сірянина.
Коли слідити за історичними вказівками оповідань виходить, що йдуть вони, в коротшій редакції 1, в порядку хронологічнім: спочатку постриженці Антонієві, далі Феодосієві, сучасники Никонові, нарешті, подвижники часів Святополкових, так що в сумі сі повісті обхоплюють приблизно перше півстоліття існування монастиря.
1 В редакції Касіяновій сей порядок дещо нарушений.
От короткий їх зміст:
Агапіт, постриженець св. Антонія, ішов за його прикладом і, маючи силу уздоровляти хорих, укривав її, даючи хорим щось зі своєї страви, ніби лікарство, і тим робив їх здоровими; тим придбав славу «лічця» і накликав на себе зависть двірського лікаря кн. Всеволода, вірменина походженням, що особливо пишався своїм знанням угадувати смерть пацієнтів. Агапіт своєю чудотворчою силою знищив його репутацію, ударемнив його злі замисли на себе і привів його до того, що він покинув вірменську віру і постригся в Печерськім монастирі, увірувавши в чудесну силу Агапіта.
Григорій чудотворець, постриженець св. Феодосія, пильною молитвою здобув незвичайну силу «на нечистиві духи», котрі старались йому докучити різними пакостями, насилаючи на нього злодіїв: Григорій зв’язував їх своїм словом, так що вони не могли зробити йому ніякої шкоди. Кінець кінцем, покаявшись, сі злодії віддались роботі на печерську братію. Самому ж Григорієві довелось згинути з рук людей кн. Ростислава Всеволодича: коли вони, здибавши св. Григорія в поході на половців, почали глумитися з нього, і він напророчив їм смерть у воді разом з князем, розгніваний Ростислав велів його за се утопити. Але сам дійсно утонув в ріці Стугні, тікаючи від половців, — епізод, увіковічнений піснею, згаданою в «Слові о полку Ігоревім». Никита, пізніший єпископ новгородський, за часів ігумена Никона, ще бувши в молодих літах, став просити благословення йти «в затвор». Ігумен не давав на те згоди, нагадуючи йому сумний приклад Ісакія, котрого біси спокусили в затворі, і велів працювати в монастирі. Але той не послухав і таки затворився, бажаючи кріпким подвигом доступити «дарів чудотворення». І тут дійсно біси підійшли його, удаючи ангелів. За їх порадою він залишив молитву і віддався виключно «чтенію і поученїю», і то саме Старого Завіту, так що вивчив його напам’ять. Нового ж Завіту не читав і не хотів навіть чути про нього. З того братії стало ясно, що він «прельщенъ єсть отъ врага». Отже ігумен з визначнішими «богоносцями» вчинили над ним молитву і відігнали від нього бісів; з тим вилетіло з нього не тільки все, що він знав з Старого Завіту, а навіть читати він забув, ледве його навчили наново. Але за смиренне життя дійсно доступив дарів чудотворства.
Інший монах, Лаврентій, не діставши дозволу йти в затвор, перейшов з Печерського монастиря до іншого, там затворивсь, і нічого йому злого не сталось, навпаки, за «кріпке життя» дістав він «благодать исцілениєм». Але одного разу, як привели до нього біснуватого, він таки не міг з нього вигнати біса і казав його відвести до Печерського монастиря. Біснуватий став тоді проситись, щоб його туди не вели і поіменно став називати тих печерських монахів, які можуть своїм словом проганяти бісів. Таких він називав тридцять, на загальне число тодішньої печерської братії 180, хоч ніколи не бував в Печерськім монастирі і нікого з братії в дійсності не знав. Перше ще ніж привели його до Печерського монастиря, він виздоровів, і поіменно назвав перед ігуменом всіх 30 «святих отців», хоч ні одного не міг пізнати в лице.
Повісті про Івана Затворника і Мусія Угрина творять, властиво, одну окрему цілість, з передмовою і закінченням, як можна бачити з порівняння обох головних типів «Патерика». Іван багато терпів від «страсті» і, нарешті, знайшов рятунок, закопавшись по груди в землю і страшною гарячкою, яка палила його тіло, знищивши в собі «брань страстную». А знайшов повну свободу від сеї сексуальної похоті, аж коли помолився, за порадою божою, братові, похованому в сусідстві, що пострадав, не піддавшись спокусам «брані плотської». Сю історію він оповів одному братові, котрий тяжко терпів від неї, дав йому кістку з мощів того святого, і від неї зараз пропала у нього та «страсть». Святий той, як виявилось, був Мусій Угрин; про нього удалось розвідати, що він був брат улюбленого отрока св. Бориса, вбитого разом з ним на Льті. Він утік до Борисової сестри Предслави і разом з нею потім пішов «в Ляхи», коли забрав з Києва Предславу Болеслав (Хоробрий). В Польщі йому прийшлось багато витерпіти від пристрасті якоїсь значної ляшки, що полюбила молодого бранця і хотіла одружитися з ним. Але він не хотів женитись, взявши собі на серце євангельські слова, що жонатий годить жінці, а не жонатий Господеві, і прийняв постриг від якогось перехожого «монаха», що йшов з Святої Гори. За се витерпів різні муки, нарешті кастрацію. Але Бог покарав про се Лядську землю великою усобицею, в котрій згинула і ся ляшка. Каліка ж Мусій вернувся до Києва і скінчив життя в Печерськім монастирі, за свій подвиг діставши силу вбивати страсть в тих, що терпіли від неї.
Історія Прохора Лебедника належить до найбільш історично закрашених і заразом — літературно оброблених. Подвиги його датуються дуже докладно, часами Святополка — останнім десятиліттям XI і першим XII в. Наслідком тодішніх усобиць і половецьких нападів був «голод кріпкий і бідність велика в Руській землі». Прохор, приходень з Смоленської землі, що прийшов тоді до Печерського монастиря і в нім постригся, як мешканець північних, бідних збіжжям країв, сам годувався хлібом з лободи, вмів його дуже добре робити, і тепер, під час голоду, став ним годувати голодних. Тим, що діставали з його рук, хліб з лободи був солодкий як мід; тим же, що пробували брати у нього потайки, він був гіркий, як полинь, так що його не можна було їсти. Ігумен і братія з того переконалися про особливу святість Прохора. Слідом, під час волинської війни, що розпочалась по осліпленні Василька, коли перервався довіз солі з Галицької й Перемиської землі до Києва, Прохор став роздавати людям сіль. Робив її чудесно з попелу, який збирав в монастирі. Се викликало невдоволення серед київських негоціантів, які мали засоби солі і підняли були на неї ціну, а тепер ніхто у них не хотів брати («перше рахували дорого, по дві головажні за куну, а тепер і по десять не хотіли у них брати»). Вони підняли на Прохора Святополка, і той велів заграбити у нього запаси солі. Але коли її привезли до князя, побачили, що то попіл. Тоді викинули його. Прохор велів людям забирати собі — і попіл знов став сіллю. Святополк, довідавшись про попередні чуда його з лободою і тепер нові — з сіллю, набрав особливого поважання до св. Прохора і всеї печерської братії і взагалі поправився через те в своїх учинках і правлінні.
Син Святополка Мстислав виступає в історії Федора і Василя, найдовшій з усіх, але через се може трохи й розвалкованій. Чорноризець Василь, що жив в печері так званій Варязькій, раптом став тужити за своїм майном, що він роздав, ідучи до монастиря. Інший монах відвів його від таких малодушних гадок, але коли сього Василя було послано з монастиря «на орудія», на довший час, чорт, взявши на себе його образ, знову почав спокушати Федора. Він вказав йому, де копати в печері, і той викопав там силу золота і срібла і за порадою чорта збирався утекти з монастиря з тими скарбами. Але на те наспів дійсний Василь; він хоч не без труда, все-таки виявив чортівську прелесть і вирвав брата з її власті. Федір закопав назад свої скарби і, залишивши гадки про багатство, віддався праці для монастиря. Диявол пробував йому робити різні пакості, але без успіху. Тоді, взявши на себе знов образ Василя, він обмовив перед княжими боярами, що Федір ховає скарби і збирається з ними тіками. Се донеслось до Мстислава Святополчича, і той спочатку по доброму просив тих ченців, щоб вони видали йому сі скарби, а коли ті казали, що скарбів не мають, велів взяти на муки і сам з власної руки, «шюменъ бывъ отъ вина», застрелив Василя. Скоро потім Мстислав сам був застрелений стрілою в волинській війні (по літопису 1099 р.) і, вмираючи, признав, що се на нього впала кара за смерть Василя.
Остання повість — про хорого Пимина — припадає на останнє десятиліття XI і перше десятиліття XII в. Пимин був від уродження хорий і мрією його було стати монахом; але . батьки його на те не приставали, сподіваючись, що він ще виздоровіє. Тому він просив у Бога собі хороби — і постриження, і по молитві його одної ночі його справді пострижено: ангели в образі «світлих скопців» (євнухів) постригли його, убрали його в чернечу одіж, а острижене волосся його опинилось в замкненій Печерській церкві св. Феодосія. Заразом Пиминові було проречено, що він буде хорий все життя і виздоровіє тільки перед самою смертю. Через свою хворобу він викликав обридження у монахів і не раз зостававсь по кілька день без нагляду, страви і пиття. Двадцять літ провів так в монастирі і зносив се радісно. Уздоровивши одного хорого монаха з тим, щоб той йому служив, він відкрив йому се, що його страждання в сім житті приготовляють йому радість по смерті. Перед смертю він справді виздоровів, обійшов монастир і попрощався з усіма, провіщаючи свою смерть. Вибрав собі місце на могилу, оповів, яка доля по смерті спіткала інших монахів, похованих в сусідстві, і дійсно те, що він оповів про їх останки, цілком потвердилося, коли їх відкопано.
Нарешті, повість про Марка гробокопателя, що міститься перед повістю про Федора і Василя, наводжу в цілості (в перекладі), щоб дати поняття про літературну форму сих оповідань:
«Про преподобного Марка печерника і Теофіла черця.
Преподобний Марко життя мав в печері і багато місця викопав у печері своїми руками, на своїх плечах виносячи землю, і був всі дні і всі ночі в роботі на діло боже. Викопав багато місця і на ховання братії, і за те не брав нічого, а як хто сам давав йому, то він приймав, але роздавав убогим. При нім св. Феодосія перенесено з печери до великої церкви.
Одного разу, копаючи своїм звичаєм, він утрудивсь і знеміг і зоставив місце узьке і не розширене. Одному ж з братії трапилось, захорувавши, умерти, і не було місця іншого, крім того тісного. Принесений був мертвий до печери і ледве його вложили через тісноту. Було на Марка від братії нарікання, бо не могли мерлеця опрятати, ні масла на нього виляти, тому що було місце вузьке. Печерник же, смиренно всім поклоняючись, говорив: "Простіть мене, отці, через неміч не докінчив!" Вони ж ще більше сварили на нього. Марко ж сказав мертвому; "Тому що місце се тісне, ти сам, брате, посилуйся, візьми масло і полий на себе!" Мертвий же протягнув руку, трохи піднісся, взявши масло, полив на себе навхрест — на груди і на лице, сосуд віддав, а сам перед усіма опрятавсь і, лігши, заснув. І від сього чуда взяв усіх страх і трепет, що таке сталось.
Потім інший брат, довго болівши, вмер. Один його приятель обтер його губкою і пішов до печери, хотячи бачити місце, де має бути положене тіло дорогого йому, і спитав блаженного. Преподобний же Марко одказав йому: "Брате, піди й скажи братові: "Підожди до завтрашнього, аж викопають місце, і тоді одійдеш на спокій тамтого життя". А той брат, що прийшов, говорив йому: "Отче Марко, я вже й губкою обтер його тіло! вже мертве, то кому ж велиш мені казати?" Сей же Марко таки каже; "Бачиш, що се місце недокінчене, велю тобі, йди, скажи помершому: "Говорить тобі грішний Марко: "Брате, побудь іще сей день і завтра одійдеш до Господа нашого, до котрого прагнеш, аж приготовлю місце тебе положити і пришлю до тебе!"
Той брат, що прийшов до преподобного, прийшов до монастиря і застав всю братію, як вона творила обичну відправу над мерцем. Ставши коло мертвого, сказав: "Говорить тобі Марко, що місце не готове, брате! підожди ще до завтра!" Здивувались тому слову, але як брат сказав се перед усіма, мертвий зараз відкрив очі і душа його вернулась до нього. Пробув так той день і ту ніч, маючи відкриті очі и не можучи ні до кого говорити.
Другого ж дня той брат, що раніше приходив, пішов до печери, хотячи знати, чи вже місце готове. Блаженний же сказав йому: "Іди й скажи помершому: "Говорить тобі Марко: "лиши се життя тимчасове і перейди до вічного, бо вже місце готове прийняти тіло, віддай отже Богові дух твій, а тіло твоє най буде положене з святими отцями тут в печері" Брат, прийшовши, сказав се все ожившому, і той зараз закрив очі і віддав дух життя перед усіма, що прийшли його відвідати. І так був з честю положений в сказаному місці в печері. І сьому чудові всі здивувались, як то по слову блаженного ожив мертвий і за повелінням його преставився.
Знов же, були два духовні брати в тім же монастирі Печерськім, сердечною лобов’ю зв’язані від молодості, маючи одну думку і одну волю. Вони упросили блаженного Марка, щоб їм зробив спільне місце і там аби були вони положені, як Господь повелить. По довгім часі, Теофіл, старший брат, пішов десь в справі, молодший же брат розхорівся, одійшов і положений був на приготованім місці. По кількох днях прийшов Теофіл і, довідавшися про брата, пішов до печери, хотячи бачити помершого, де і на якім місці положений він. Побачивши, що його положено на вищім місці, гнівавсь і багато відказував на Марка, казав: "Нащо положив його тут, я старший від нього, а ти положив його на моїм місці". Печерник, чоловік смиренний, кланявся і говорив: "Прости мені, брате, прогрішивсь я перед тобою" і рече: "Брате, встань і дай місце непомершому братові, а сам ляж на ничжім місці". І тут зараз, за словом преподобного, встав мертвий і ліг на нижчім місці, перед усіма, що поприходили. Було бачити се чудо страшне і жаху повне.
Тоді брат сварливий, що нарікав на блаженного за те, що положив брата, припав до ніг Марка і сказав: "Отче Марко, согрішив я, порушивши брата з місця; прошу тебе, повели йому, аби знову ліг на своїм місці!" Але блаженний рече йому: "Господь усунув ворожнечу між нами, а зробив се задля твого нарікання, аби ти не заховав злоби на мене, ворогуючи до віку. І тіло бездушне виявляє правдиву любов до тебе, подаючи тобі навіть по смерті старшинство. Хотів я, щоб ти не вийшов звідси і одержав своє старшинство, і зараз би тебе тут положено. Але що ти не готов на ісход, то піди подбай про свою душу, і по недовгих днях принесуть тебе сюди. А мертвих підіймати діло Боже, я ж грішний чоловік. Сей же мерлець, боячись твого роздражання і нарікань твоїх мені, не стерпівши, лишив тобі половину місця. Бог його може підняти, а я не можу сказати помершому: встань і ляж знову на нижчім місці! Накажи йому ти й скажи — може, послухає тебе так, як тепер!"
Почувши се, Теофіл дуже зажурився страшними Марковими словами, думав, що зараз тут упаде і умре; не знав, чи й до монастиря дійде. І як прийшов до келії, взяв його неутішний плач. Роздав усе своє до сорочки, лишив собі тільки одну свитину та ще манатью, і ждав свого смертного часу. І ніхто не міг його потішити в гіркім плачу, ні понудити його з’їсти солодкої страви. День наставав — він говорив: "Не знати, чи дотягну до вечера"; наставала ніч, говорив, плачучись: "Що мені робити, чи дотягну до світу? Багато людей, вставши, не дотягли до вечера і, лігши на ложі своїм, з ложа свого не встали. Що ж уже мені, мавши попередження від блаженного, що скоро мені скінчитися!" І молився Богові, щоб дав йому час покаятись.
Так творив усі дні — голодував, плакав і молився, кожного часу сподіваючись розлучення з тілом, і так своє тіло витончив, що всі кості можна було порахувати. Котрі хотіли його потішити, на більше ридання подвигали. Од великого плачу стратив очі і так прожив всі дні свого життя в великій повздержності, догоджаючи Богові добрим життям.
Преподобний же Марко, порозумівши час свого відходу до Господа, покликав Теофіла і сказав йому: "Брате Теофіле, прости мені, що я тебе зажурив на многі літа. Я відходжу світу сього, молись за мене, а я, коли доступлю дерзновення, не забуду тебе, аби Господь сподобив нас видітись там і бути разом з отцем Антонієм і Феодосієм". Теофіл же з плачем відповів йому тими словами: "Отче Марко, пощо мене лишаєш? Або візьми з собою, або дай мені видіти!" А Марко рече: "Брате, не тужи! Бо ти задля Бога осліп очима тілесними, а прозрів духовними, щоб розуміти його. Я був, брате, причиною, що ти осліп: сказав тобі смерть, хотячи на користь зробити душі твоїй і до смирення твій високий розум привести, бо серця смиренного і сокрушенного Бог не відкине". Теофіл же рече йому: "Певно, отче, за гріхи мої я впав би перед тобою й умер у печері, як ти мертвого підняв, але Господь, для святих своїх, дав мені життя, чекаючи мого покаянія. Тепер же я прошу у тебе сього, аби мені з тобою одїйти до Господа, або дай мені видіти". Марко рік: "Не треба тобі видіти короткого світу сього, проси у Господа, щоб там побачити славу його; і смерті не бажай — прийде, коли й не схочеш. Але от тобі буде знак твого відходу: за три дні перед твоїм представленням прозриш ти, і так до Господа відійдеш, і там побачиш світ нескінченний і славу несказанну!" І се сказавши, преставивсь.
Теофіл же, ще більшого ридання набравши від страти очей, проливав сльози потоком. Все більше вони v нього множились, і як бравсь до молитви, приходили йому сльози. Поставив сосуд і над ним плакав. І наповнив його слізьми за багато літ — все чекав справдження, що прорік преподобний. І коли порозумів, що вже йому кінець в Бозі і пильно моливсь Богові, аби сльози його були приємні перед ним, хтось гарний став перед ним і сказав йому: "Що хвалишся марними слізьми?" І підняв сосуд більший від того, переповнений пахощами, як благовонне миро, — "Се, — рече, — ті твої сльози, котрі на молитві Богу ти пролив до серця, котрі рукою, хусткою або одежею обтер або на землю поспадали з очей твоїх. Я їх всі зібрав до сього сосуду і сховав, за повелінням творця нашого. А тепер посланий я подати собі радість, що ти весело одійдеш до нього, бо він рік: "Блаженні плачуші, бо потішаться!" Се він рік, і невидно його стало.
Блаженний же, покликавши ігумена, сказав йому, як явивсь йому ангел і що говорив, і два сосуди йому показав: один повний сліз, а другий скорше як аромат благовонний. Велів вилити то на тіло своє, а сам на третій день преставивсь.
Достойно положили його в печері коло Марка печерника, помастивши з того сосуда ангелового, так що вся печера наповнилась пахошами. Вилили і сосуд з слізьми, або сіявши слізьми, зжав снопи свої. Рече бо: плакались, кидаючи насіння своє, — вони в Христі потішені будуть, — тому слава з Отцем і Св. Духом нині і завсіди і во віки віків! Амінь!»
В передмові до сеї повісті, що читається в рукописах ширшої редакції, автоо підчеркує, що він ніколи не бував ні в Єрусалимі, ні на Синаю, «аби щось приложити до повісті, як то звичайно роблять хитрословці, тим прикряшаючись», інакше сказавши, не старався прикрасити своїх повістей оповіданнями єрусалимського і синайського патерика, а виключно, мовляв, тримався усної печерської традиції, переданої йому Симоном. Абрамович, що переводив аналіз сих повістей, дійсно не знаходить в сім никлі слідів запозичення з патериків, тільки в однім місці процитований царгородський випадок вказує на «Пролог», а в іншім цитується Іванова «Ліствиця». В Симоновій серії натомість се користання з різних родів патериків виступає ясніше — їх автор покликується на «отечник» та «патерик» (Абрамович вказує для першої цитати відповідне місце в Vitae Patrum, для другої — «Синайськім Патерику»), і в різних інших місцях робляться натяки на оповідання патериків.
Але треба запримітити, що дослідники дотепер шукали буквальних текстуальних запозичень, тим часом на сім справа не кінчиться: далеко ширше і навіть інтересніше питання — се запозичення чи паралелізм мотивів християнської і взагалі релігійної легенди, що могли прийматись не тільки книжного дорогою, але й усною передачею, присвоєнням різних мандрівних аскетичних і фантастичних, чудесних мотивів, не тільки християнських, а так само і браманських, буддійських, юдаїстичних і всяких інших. З сього боку зміст наших агіографічних писань, і спеціально «Патерика», не студійовано зовсім; на перешкоді тому стояла і цензура, і церковні впливи, а тим часом се робота для історії легенди у нас необхідна і дуже цікава.
З світських джерел Полікарпові повісті відкликуються до літопису і до житія Антонія 1.
1 «В житій же святаго Антоніа вся житіа ихъ вписана суть, аще и въкратцЂ речена». — «Патерик» під р. Абрамовича, с. 96.
На підставі сих відкликів різні дослідники пробували викомбінувати, що то були за пам’ятки. Останніми часами багато тим займався Шахматов, котрого дотепні і сміливі здогади знайшли чимало прихильників, які старались їх розвинути далі 1. Я не буду займатись тут розбором сих гіпотез, які, на мій погляд, ще досить далекі від розв’язання справи. Піднесу тільки, що всі, цитовані Полікарповою, а ще більше — Симоновою серією повістей, джерела доволі ясно вказують на те, що протягом двох століть, які лежать між організацією печерського монастиря і татарщиною, печерські легенди багато оброблялись і перероблялись, так само як і в дальших століттях, і та редакція, котру вони одержали десь перед татарським погромом, була тільки одною стадією в сій літературній роботі. Вона починалась, очевидно, від коротких реєстрів подвижників, з короткою характеристикою, або характеристичним прізвищем при кожнім: епітетом, який мав на меті індивідуалізувати і відрізнити його від інших одноіменних («сий убо Никонъ Сухый зоветься в поминаньи вашемъ: истекъ кровию, изгни отъ ранъ и исхну», пишеться в Симоновій повісті). Дальшим ступенем служили короткі записки чудесних випадків, казусів, зв’язаних з тим або іншим святим, так, як бачимо в розділі про св. Купшу і Пимина 2.
1 Келтуяла, прийнявши гіпотезу Шахматова про житіє Антонія і дану ним реконструкцію, так формулює свої виводи: «Коли печерська братія піднесла питання про канонізацію Феодосія, митрополит, щоб убити сю справу, доручив комусь, з печерських же монахів, написати житє Антонія відповідно його інструкціям: воно мало вивести початки Печерського монастиря і взагалі руського чернецтва безпосередньо з грецького джерела, з Атосу, через Антонія і можливо зменшити заслуги Феодосія. Сим способом питання про канонізацію Феодосія було зняте з порядку дня і взагалі на якийсь час удалось обійтись без усвячення печерських святих».
2 «Волею же премЂню блаженнаго и священномученика тогоже монастиря черньца Купшю, єго же вси свЂдають, како бЂсы прогна, и ВятичЂ крести, и дождь сведе, и езеро исуши, и многа чюдеса створи, и по многихъ мукахъ усЂченъ бысть съ своимъ ученикомъ.
C німа же и Пуминъ блаженный постникъ въ єдинъ день сконча ся, провЂдЂвъ свой отходъ преже двою лЂту, и многа ина пророчествовъ, недужная исцЂли, посреди церкви громогласно рекъ: «Братъ нашъ Купша противу свЂту убьєнъ бысть», и тако рекъ, преставися вь єдинъ день же и часъ co тЂми святыми».
Дальшу стадію розвою такої записі ілюструють оповідання про Сниридона Проскурника:
«Блаженный спиридонъ проскурамъ печець бысть, повелЂниємъ игумена нашего Пумина постника, и c нимъ Никодимъ — си два єдиноумно и єдиноправно добрЂ дослуживша в пекленици за 30 лЂтъ, честно непорочно дЂло свершивша. Съ убо селянинъ из [села, а не от] града в чернечьство прийде. И извыче псалтирь изусть, и в пекленщю на дЂло исходя, руками роботу свершаше... бес престани поя псалтирь: ту на всякъ день скончаваше, или дрова сЂкый, или тЂсто мЂся, се во устЂхъ имЂяше. И сему обычную роботу творящи, лучи ся убо нЂкогда сему блаженному въжещу печь на испечениє проскурамъ, отъ опалания огня зажьжеся покровъ храму. Сь же вземъ манатию, закры устьє печи; свитЂ же завязавъ рукава и сию вземь, тече на кладязь и ту нальявъ воды, скоро течаше, зовый братью, да угасять. Они же притекше видЂша дивную вещь, како не истече отъ свиты, сюже угасиша силу огненную» («Патерикъ», с. 182, 219).
Я викропкував з сього оповідання кілька побожних фраз, які, по всякій правдоподібності, являються вже дальшою ампліфікацією сього оповідання. Порівнюючи коротку редакцію з ширшою (с. 120), бачимо, як поволі розширяються такі додатки.
До подібного типу оповідань належить переповіджене вище слово про Лаврентія Затворника («Патерикъ», c. 201): се, властиво, казус, ще не розвинений вповні в агіографічну повість.
В житії Антонія, по словам ширшої редакції Полікарпових йовістей, були короткі записки про цілий ряд подвижників, і поволі деякі з них перероблялись в заокруглені повісті, за поміччю усної традиції і тих загальних місць і моральних прикладів, які давали печерським книжникам прологи і патерики.
В другій чверті XIII в., очевидно, мав місце якийсь спеціальний імпульс до такої роботи; на се маємо натяк в ширшій редакції ПолІкарпових повістей, в апострофі до ігумена Акіндіна: що по 160 літах забуття замовчані подвиги святих знов стають звісні його любов’ю 1.
1 Автор пише в закінченні повісті про св. Агапіта (я тримаюсь варіантів т. зв. основної редакції, с. 225, що дають подекуди, очевидно, старшу стилізацію): «Таковая и больше сихъ съдЂяшася отъ тЂхь святыхъ черноризецъ, ихъже въспомянувъ добродЂтельное житіє, дивлюся, како премолчана быша великая исправленія преподобнаго отца нашаго Антонія! То аще толико свЂтило угасло небреженіємъ, то како отъ него луча въсіяють — [сихъ] мню братии нашея! [як будуть світитись проміння, що йдуть від того світила — інші подвижники печерські]. Но якоже рече Господь: "Не кий же пророкъ приятенъ єсть въ отечествіи своємь’’». Автор побоюється, коли опише високі прикмети печерських подвижників: одних — чудотворства, інших — праведність, третіх — кріпкий піст, послушання, прозорливість — все засвідчене вірою, знаками і чудами, оповідженими «твоїм чорноризцем, а моїм господином еп. Симоном», се не знайшло б послуху нібито через «величество діл», а властиво через те, що виходить від такого відомого грішника, як він, Полікарп. Одначе він готов сповнити наказ ігумена («но аще повелитъ твоє преподобъство написати»), скільки може постигнути його ум і принести його пам’ять. Бо коли не здасться воно для ігумена, то придасться для потомства, «так, як блаженний Нестор написав про блаженних отців Даміяна, Єремію, Матвія й ісакія [т. зв. слов про перших чорноризців печерських — див. вище.], а в житії св. Антонія всі житія їх [печ. подвижників] написані, хоч в коротких словах, — я ж про тих вище названих чорноризців явно скажу, не в тайності, як перше було». (Так розумію я се не зовсім ясне місце, Шахматов толкував його інакше: «житія ж вище названих чорноризців розповіджені там ширше, я ж буду говорити явно, а не тайно, як і раніше»). «Бо коли я замовчу, через мене будуть забуті і більше не спом’януться їх імення, як то було й до сього дня. Се ж реклося в 15 літо твого ігуменства — чого не поминалося 160 літ, тепер, через твою любов, затаєне стало чутне».
Не знаючи, коли зачалось ігуменство Акіндіна, не можемо зміркувати, відколи рахує автор тих 160 літ «затаєння» діл, описаних, очевидно, в житії Антонія. Шахматов здогадувавсь, що Полікарп рахував від смерті Антонія, кладучи її на р. 1072, так що се писалося, мовляв, 1232 р. («Житіє Антонія», с. 114). Інший здогад, висловлений ним там же (c. 111), що сі слова читались при кінці ПолІкарпових повістей, так що повість про Агапіта була останньою, і «прежде реченніи черноризцы» означали описаних в ПолІкарпових повістях. В зв’язку з сим він здогадувавсь, що в первіснім тексті було: «но якоже повелЂ твоє преподобство написати».
Якісь, мабуть, спеціальні, нам ближче не звісні обставини змушували тоді печерську братію думати про скріплення морального престижу свого монастиря. В часах, коли київський стіл тратив свій останній блиск, коли митрополичий клірос і духовні круги все більше звертали свої очі на північ, на столицю нового «старійшини», князя володимиро-суздальського, і митрополит починав туди навідуватись, видко, треба було нагадати, відсвіжити стару славу Печерського монастиря як духовної метрополії східнослов’янського православного світу, розсадника церковних і культурних сил, прибуток святості і морального авторитету руської церкви. Оказійний лист володимирського єпископа Симона до котрогось печерського монаха, перейнятий незвичайно високими поняттями про виїмкову святість і славу монастиря, ілюстрований ефектним, хоч не дуже естетичним, на наш погляд, оповіданням про грішного монаха, міг дати ідею — зробити з іменем Симона вибірку найбільш ефектних печерських легенд, які свідчать про незвичайну святість і чудесність сього митця. Постать Симона, першого єпископа нової столиці півночі, яка все більше брала гору над Києвом, досить добре для сього надавалась. В його устах похвали Печерському монастиреві, що виносили його понад всякий рівень церковного життя та надавали йому місце виїмкове: спеціальну благодать розгрішення 1, — набирали особливого значення.
1 Се оповідання про особливу благодать Печерського монастиря, що забезпечувала спасіння всякому, в нім похованому «аще и грЂшенъ єсть», досить мало згідне, дійсно, з принципами православної моралі (оправдання ділами), наробило немало клопоту «Патерикові» в XVIII в., коли над українськими друкарнями заведено спеціальну цензуру. Невважаючи на традицію, що його усвятила, прийшлось кінець кінцем вичеркнути се місце. Звернув на нього увагу, одначе, чи не свій таки чоловік: судячи з того, що пришпилено його вперше в «Духовім Регламенті», котрого автором являється Теофан Прокопович, можна думати, що се він пригадав печерянам їх високі претензії.
І от, думається мені, з сих мотивів невдовзі по смерті Симона приточено до його посланія та до розповідженої при тім повісті про печерського грішника ряд інших оповідань, які мали ілюструвати незвичайну святість Печерського монастиря. Притім і саме Симонове посланіє розширено різними додатками (таким, напр., здаються мені сі слова про велике число єпископів з-поміж печерської братії, котрих недоречність на адресу Полікарпа я одмітив уже вище).
За першою серією повістей була зложена друга — про чуда божої ласки, зв’язані з печерською церквою та її різними пам’ятками і будовами. Розвиваючи ідею авторства Симона, її написано теж з становища нібито володимирського: вказано, як володимирська династія, князі й найвизначніші бояре шанували Печерський монастир, жертвували на нього, і печерська церква служила взірцем для різних будов суздальсько-володимирських.
Якби писав се Симон, особливо з огляду на своїх володимирських вірних, певно писав би інакше, інакше використав свій матеріал і дав би йому іншу моральну закраску. Те надмірне вихвалювання Печерського монастиря як виїмкового, трохи не монопольного джерела святості і благодаті, котрим перейняті обидві серії, надписані іменем Симона, виразно показує, що се писалося в мурах Печерського монастиря, а не в ніякім Володимирі. Писалося в тіснім і безпосереднім інтересі печерян, як не міг писати ніякий єпископ, яким би гарячим адоратором своєї колишньої братії він не був.
До сього потім долучено третю серію печерських оповідань, нібито зачерпнених з оповідань того ж володимирського єпископа, хоча автор кінець кінцем не втерпів і прохопився, що ініціатором всього сього діла був ігумен Акіндін, котрого «любов’ю» були вигребані призабуті записи про подвиги печерських отців і пущені в світ. Наскільки вони притім були наново перероблені, се могли б висвітлити ближчі розсліди. Поки що зазначу, що ми маємо паралельні редакції, з котрих одні дають більше загальних місць, загальної фразеології і моральних дедукцій з повіджених історій, інші менше; одні звертаються до індивідуального адресата, Полікарпа або Акіндіна, до котрих нібито звертається автор, інші — до ширшого кругу читачів-монахів. Загального морально-дидактичного характеру сі писання, з їх узько монастирською провідною ідеєю, не могли набрати, їх мораль — узько монастирська, а тільки в деякій мірі — загальна; се справедливо відчули й зазначили вже старші церковні дослідники 1.
1 Див. у Голубінського I, I, с. 633.
Писання поучують різним добрим прикметам монахів, їм стараються прищепити добрі настрої, хочуть побороти прив’язання до майна (се, очевидно, головне лихо, яке вбачали провідники монашої братії), амбітність, сварливість, потайне розкошування в їді тощо. Людині, яка жила в світі і хотіла в нім зоставатись, вони небагато давали для морального виховання.
Притім, се треба піднести як їх характеристичну прикмету, вони звертались не так до почуття і волі, як до уяви. Збірник чуд, що містилися в сих повістях, давав фантастичну лектуру, яка, без сумніву, дуже сильно впливала на розвій народної творчості.
Образи монахів, замкнених в темних підземеллях, що витримують неустанну війну з чортами. Безконечні обопільні хитрощі, котрими то чорти піддурюють монахів, то монахи чортів (напр., св. Василь закляв чортів, що докучали йому, й змусив їх молотити збіжжя на його жорнах, а св. Федір, котрому чорти робили пакості, скидаючи дерево, що він носив собі на гору, змусив їх переносити все монастирське дерево з берега на гору і т. под.). Смиренні і простодушні ченці, котрі гасять огонь полами і носять воду свитою. Провидці і чудотворці, що зв’язують своїм словом супротивних, а на злодіїв, що приходять до них красти, наводять сон і велять їм спати, поки їх не розбудять, і под. Мерці, котрі слухають їх слова, і ангели, що помагають їм в усякім прошенні. Всі сі мотиви, почасти включені до «Патерика», почасти далі передавані усною традицією, не одно взяли з народних оповідань і навзаїм, були одним з дуже активних факторів народної фантастики. Але з сього боку повісті «Патерика» ще не були досліджені нашими фольклористами.
Моральне поучення і проповідь. Сей рід представлений в нашій літературі сього століття дуже слабо. Очевидно, багато затратилось, а решта спочиває між різним анонімним моралістичним добром. Дещо з того, очевидно, безповоротно стратило вказівки на місце і час свого походження; дещо носить ще більш або менш виразні сліди свого походження, і при систематичних дослідах над пам’ятками старого письменства не одно буде приписано до сеї доби і наших країв.
Найвизначніший твір з сих писань, реституйованих в своїй приналежності нашій літературі сього століття, се «Слово похвальне на перенесення св. страстотерпець Бориса і Гліба», або «Слово про князів», як воно зветься в коротшій редакції. Воно давно, ще в 1840-х роках, звернуло на себе увагу своєю апострофою до князів, але в повнім тексті було видане тільки в 1890 — Х роках 1. Коротший текст його знайшовся в однім збірнику XVI в., ширший видано з одного збірника XV в. і одного — XVII віку. Коротший текст виглядає скорше на витяг з ширшого — він починається ex abrupto, покликом до князів, тим часом як в ширшій єсть вступ, а після поклику до князів іде загальна моральна наука про братолюбство і миролюбство, котрого втіленням являються св. Борис і Гліб, про можливість спастися і в світськім житті, сповняючи заповідь любові до ближніх, і по сім наступає похвала тим братам-миролюбцям.
Нерв цілої проповіді лежить в гарячім, справді з неабиякою силою висловленім поклику до князів, щоб вони залишили свої безконечні «котори», з війнами й накликуваннями половців на Україну. Ясно відчувається, що все глаголання про Бориса і Гліба і спасенність братолюб’я і покори служить тільки рамкою-прикрасою для того, щоб дати вихід сьому наболілому почуттю гарячим кличем, але в пристойній формі, не ображаючи сердитих миродержців. Се між іншим і промовляє за тим, що ширша редакція була первісною, під ослоною її словесних плетінь виведено сю гарячу апострофу, і вже потім вона стала ходити по книжниках як цінний крик життя: списувалась і переховувалась, без сих проповідничих додатків, без яких не смів піднести свого крику первісний проповідник:
«Слухайте, князі, ви, що противитесь старійшій братії, війну підіймаєте і поганих наводите на братію свою! Чи не осудить того 2 Бог на страшнім судищі? Як святі Борис і Гліб перетерпіли братові свому? Не тільки позбавлення власті, але й позбавлення життя! Ви ж і слова братові не можете стерпіти, за малу обіду підіймаєте ворожнечу смертоносну і поміч берете у поганих на свою братію!
1 Пямятники Древней Письменносте, XCVIII («Слово похвальное на перенесеніе мощей св. Бориса и ГлЂба», сообщеніе Хр. Лопарева, 1894)."
2 Се місце, очевидно, дещо попсоване в тексті.
Колись як ізраїльтяне, сподіваючись халдейського наступу на Єрусалим, послали до фараона до Єгипту просити помочі, щоб не взяли халдеї Єрусалима, Бог послав до ізраїльтян пророка з такими словами: "За те, що ви не вповали на Бога, який вас сотворив, але поклали всю надію на єгиптян, я від вас халдеїв відвожу, але будете взяті єгиптянами: на кого вповали, від тих, кажу, вам загинути". І так сталося. Апостол Павел каже: "Невже, браття, не маєте між собою стільки віри, що не знайдеться між вами, хто б вас розсудив, а йдете на суд перед невірних?" І євангеліст Іоанн каже: "Хто кзже: Бога люблю, а брата свого ненавиджу — неправду каже!" Сам Бог сказав: "З сього пізнають усі, що ви мої ученики, коли матимете любов між собою!"
Пізнайте ж, князі, свою величність і свою честь! Дідом маєте старого князя Володимира, що привів до Бога тисячі тисячів і тьми тем душ праведних! А братію яку маєте? Сих великих чудотворців Бориса і Гліба! От сим поревнуйте, сих майте за взір, від них повчіться! Як сатана колись кине ворожнечу межи братією, нехай згадають сих святих, як вони схотіли скорше смерть прийняти, ніж ворожнечу підняти. І хто перетерпить і перший замириться, той прийме від Бога нагороду, однакову з ними!
Скажу вам до сього притчу — не з чужої сторони! Давид Святославич — Святослава, Ярославового сина — брата святого Бориса і Гліба, — той Давид ні з ким не мав ворожнечі. Коли котрий на нього підіймався війною, він ту війну покорою своєю перепиняв. Княжив у Чернігові, в більшім княженню 1, бо був старший між братією своєю [але] як хтось йому з братії зробить, бувало, кривду, він то все зносив. Кому хрест цілував, за все життя своє того не переступав. Коли хто йому не додержував цілування, він однаково додержував. Ніколи не обілив, ні зла учинив. І братія його, бачучи, що він такий, вся слухала його як батька і покорялась йому як господинові. В великій тишині було княження його.
1 Тут, очевидно, пізніша дописка — числа літ життя і княження, але подані хибно.
Коли ж зволив Бог взяти його душу з тіла, і по недовгій хоробі пізнав єпископ Теоктист, що має князь преставитися, велів він співати канон хрестові. Аж разом розсівся верх теремця, так що всі злякались. Влетів білий голуб і сів йому [Давидові] на грудях. І князь випустив душу, голуб же став невидимим, а покій наповнився благої воні. І понесли князя до святого Спаса довго по вечірні, і стала звізда над хрестом. Понесли відти до церкви Бориса і Гліба, що він збудував, — і звізда від Спаса переступила на церкву мучеників. Коли єпископ відспівав над князем, гріб ще був не докінчений. Єпископ сказав: «Вже сонце заходить, поховаємо його завтра». Коли всі сиділи коло князя, прийшли до церкви й сказали єпископові: «Сонце не заходить, стоїть на місці!» Єпископ здивувавсь і віддав хвалу Богові. Аж як камінь вирівняли і вложили князя до гробу, тоді тільки сонце зайшло».
Ся «притча з своєї землі», і подробиця, що чернігівське князівство зветься «більшим» в порівнянні, очевидно, з провінціальними князівствами тої ж землі, ясно вказує, що маємо твір чернігівський, сказаний в Чернігові ж. Те освітлення, в якім виступає тут Давид Святославич, як далекий предок, оповитий легендою, дає розуміти, що говорилось се поколінням значно пізнішим. Давид помер в р. 1123, слово сказане було, мабуть, при кінці XII в., а може, і в XIII, тільки перед татарщиною. Історик Чернігівщини проф. Голубовський вказав на конфлікт, що стався в 1175 р. між тодішнім чернігівським князем Святославом Всеволодичем (пізнішим київським, оспіваним «Словом c полку Ігоревім») і князем новгород-сіверським Олегом (старшим братом Ігоря Святославича) — з молодшої лінії. По його гадці, се найбільш підхожий момент для того поклику до згоди, що читається в сім слові про князів, а був, мабуть, інспірований чернігівським князем — і не безрезультатний в своїх наслідках, бо між обома князями скоро прийшло до замирення 1. Се здогад доволі дотепний, але такі нагоди могли бути й пізніше, і пізніша дата може бути ще правдоподібніша, ніж сей 1175 рік.
Взявши за взірець християнських чеснот сього князя Давида, проповідник, одначе, не обмежився тою політичною наукою князям 2, а взяв його за приклад взагалі християнського життя — в поуку тому, що, живучи «в миру» і займаючися мирськими справами, не тікаючи за монастирські мури, все-таки можна спасти свою душу:
«Може хто скаже, що [Давид той] жінки не мав? Але мав і діти! Преподобний Святоша був його син, і ще два сини [було]. Або, може, хто скаже, що дому не мав, і тому зміг сповнити заповідь Господню? Часто бо чув я різних невігласів мову: «З жінкою і дітьми своїми не можемо спастися!» А сей князь має не один дім, а багато — князь був всеї землі Чернігівської, але сповнив заповідь владичню в сім житті своїм: ні з ким не мав ворожнечі. Постидіться ж ви, що ворогуєте на братію свою і на одновірців своїх! Жахніться і сплачтеся перед Богом, інакше стратите славу [небесну] за одно тільки своє злопам’ятство!»
Се та тема, яку розвинув між іншим один з редакторів Київського літопису, в формі дискусій кн. Ростислава з Полікарпом, ігуменом печерським, наведених вище (с. 20).
Інше анонімне, також, правдоподібно, чернігівське слово 3, в суботу сиропустну — на пам’ять святих отець, заохочуючи вірних подобитись своїми ділами святим, святкованим в сей день, котрим слово складає похвалу, также містить небезінтересні побажання на адресу князів, в дусі науки ігумена Полікарпа:
«Скажу й князям: "Спасайтеся й ви, князі, — правдою, відкинувши златолюбство. Спасайтесь і ви, княгині, — істиною, а не злобою, зненавидівши серебролюбство!"
1 Опытъ пріуроченія древнерусской проповЂди «Слово о князьяхъ» къ опредЂленной хронологической дать. — Древности. Труды археограф, ком. моск. археол. общ., III.
2 Се промовляє против здогаду, що проповідь ся була чисто політичним актом, інспірованим князем Святославом — гадки, розвиненої Келтуялою в його «Історії рус. літератури».
3 Видане Нікольським в цитованій розвідці про Клима Смолятича,
Вищим верствам сучасним слово закидає нахил до розкоші, до світлих і украшених домів, пирів і многолюдних празників.
Слово се деякі дослідники вважали твором Клима Смолятича, але воно, очевидно, не київське, а, по всякій імовірності, теж чернігівське, судячи з гострих слів на адресу киян за убийство кн. Ігоря Ольговича, котрого слово славить в ряді інших святих: «З вами чесно прославляємо князя Ігоря, що чесно прийняв муки і жертву чисту приніс Богові. Кияне в сором йому положили на нього чесний чорноризький образ, в котрім він прийняв нетлінний вінець, але тим його сподобили бездоганної слави, а себе — вічної муки!»
З Київщини, мабуть, з XII в., як звичайно думають, походить невеличке слово Георгія, чорноризця Зарубської печери (колишнього монастиря, що стояв над Дніпром, коло Терехтемирова, тепер Монастирець). Воно міститься в однім збірнику слів Єфрема Сіріна XIII віку, і судячи з того, що про татарщину в нім згадки нема, його й зачисляють до XII в. або до початку XIII в.
Се поучення духовному синові. Старець радить йому не шукати мудріших учителів, оскільки його духовний син шукає дійсно спасення, «а не иного никоєго же славохотия». «Моя бо ти грубость доволна єсть сказати, имже спасеши, аще сохраниши, єлико же ти реку» («при всій своїй грубості, неосвіченості, потраплю і я тебе навчити, як спастись, аби тільки сповнив, що я тобі скажу»). Поучає його страху божому, смиренню, милосердю, особливо ж остерігає його від «лихого сміха», від веселих людей: «скомороха... и гудця и свирця не уведи в дом свой глума ради»! Бо то диявольські прислужники, і хто любить «глум», той поганин і з християнами честі не має: «то єсть краса и радость бЂсящихся отрокъ, а крестьяньски суть гусли прЂкрасная доброгласная псалтыря, єюже присно должьни єсмы веселитися къ пречистому владыцЂ милостивому Христу Богу нашему» («християнам найкращі гуслі — доброгласна псалтирь, котрою ми повсякчас повинні себе звеселяти, співаючи її Богові»).
Улюблені гадки аскетів, котрі по кількох століттях стрінемо ще у останнього великого аскета України, Івана Вишенського.
ГАЛИЦЬКО-ВОЛИНСЬКА ДОБА
Пам’яті Ісидора Шараневича
Галицький літопис. Для середини і другої половини XIII в. — сеї доби найвищого розцвіту Галицько-волинської України, коли в ній, з руїною і занепадом Подніпров’я, концентрувалось політичне, державне і культурне життя України, центральною пам’яткою являється Галицько-волинська літописна збірка, зложена в 1280-х рр. При загальній бідності літературного й історичного матеріалу з України на протязі всього XIII в., вона служить головним джерелом для всеї України того часу — прожектором, котрий освітлює нам попереднє і дає провідні вказівки для пізнішого часу, коли ми зостаємось майже в повній пітьмі, по тім як уривається се дорогоцінне джерело.
Тому для орієнтування в літературній творчості сеї доби ми повинні почати з сеї пам’ятки. Але, на жаль, мусимо й тут зачати від стереотипової фрази, що з літературного, та й історичного боку пам’ятка ся зовсім не так оброблена, як того варта, і сим разом вина сього особливо спадає на наших дослідників. Великоруських учених вона цікавила мало, як і ціла західна Україна тої доби; українські ж, і спеціально галицькі учені, котрим се повинно було лежати на серці, дуже небагато займалися нею 1.
1 Література до 1905 р. вказана в III т. «Історії України-Руси», з того часу нічого важнішого не появилося, крім хіба згаданої замітки Шахматова про літописи в словарі Брокгауза — Ефрона.
З старшого покоління можна вказати тільки двох дослідників, які грунтовніше зайнялись сим літописом і принесли найбільше для його пізнання — се Шараневич в своїй студії про Іпатський літопис як джерело для історії Австрії, і Дашкевич в своїй молодечій праці про Данила Галицького. Чверть віку тому, обробляючи історію Галичини для III тому своєї історії України, я дав при тім ряд приміток до сього літопису і спеціально проробив його хронологію. На жаль, не сповненим зісталось моє бажання — видати в цілості реставрований текст сього літопису, так як я се розумів. Для сього треба було поїхати до Петербурга і Москви, а мені тоді дорога туди була закрита, а коли вона відкрилась, інші справи забрали мій час. Нове ж видання сього літопису, випущене петербурзькою археографічною комісією під редакцією Шахматова, як і попередні два видання його, пішло за іпатським кодексом, що хоч часом свого списання найстарший між його копіями, з редакційного боку належить до найменш авторитетних — власне в сій частині.
Діло в тім, що галицький літопис, який починав огляд подій від смерті Романа, 1205 року, був написаний первісно без років, як оповідання не літописне, в тіснім значенні слова, а прагматичне, чи хронографічне, як висловлюється сам літописець, себто зв’язане в своїм оповіданні зв’язком подій, а не порядком літ. В такій формі був він, разом з своїм волинським продовженням, теж написаним без років, прилучений до видубицького літописного збірника, що в 1199 р. був піднесений Рюрикові і в пізніших часах заблукав на Волинь чи до Галичини. Але якийсь пізніший грамотій задумав його тут похронологізувати на здогад. Він розбив похвалу Рюрикові, якою кінчився збірник, вставивши серед неї 1200 р. Далі без церемонії поставив після неї новий заголовок: «Въ лЂто 6709 (1201). Начало княження великаго князя Романа, како держев. [держа? попр, видав.: самодержца] бывша всей Руской земли, князя галичкого», хоч оповідались тут події по смерті Романа. Потім за порядком почав розставляти роки в галицькому літописі, зовсім ігноруючи ту шестилітню прогалину, яка в дійсності існувала між кінцем Київського літопису в тій формі, в якій він її в сім відписі мав, і початком оповідання про «великий мятеж» по смерті Романа. Звичайно такі вирази галицького літописця, як «того же лЂта», «в таже лЂта», «потомъ же», «времени минувшу», давали йому привід вставити порядковий рік, вичеркнувши ті переходові слова, які були в оригіналі. Іноді ж вставляв він рік і без таких формальних підстав, без церемонії розриваючи навіть фразу оригіналу.
В сій формі маємо ми текст Галицько-волинського літопису в Іпатськім кодексі, тим часом як кодекс Хлєбніковський і Погодінський, хоч століттям пізніші, але списані з прототипу не хронологізованого, дають текст ще не деформований сею хронологічною операцією, хоч теж не свобідний від різних пізніших додатків. На сі пізніші кодекси тому треба все оглядатись, бо скалічення первісного тексту в теперішніх виданнях, зроблених з Іпатського кодексу, незвичайно баламутять при читанні і збивають читача, Який з великим трудом тільки протистав Сугестії деформованого тексту. Найкращий доказ тому, що хоч повна довільність і безпідставність іпатської хронології була сконстатована ще Карамзіним, все-таки навіть спеціалісти, навіть такий великий історик, як Антонович, ішли за сею хронологією цілком або пробували її поправляти, додаючи 2-3 роки загально до її дат 1, та допускались інших помилок, притримуючись іпатського тексту.
Тепер повну хронологічну таблицю до літопису, всі, кому її треба, мають в моїй спеціальній роботі. Поки ж нема кращого тексту, приходиться кожному, користаючи з котрогось петербурзького, повикреслювати, щоб не помилятись, всі роки і повписувати пропущені в іпатськім тексті переходові фрази з варіантів Хлєбніковського кодексу. Що ж до літературної сторони, то, поки над нею не переведено деталічних студій 2, я подам тепер деякі свої загальні помічення, які розвивають і доповнюють мої давніші замітки в сій справі.
1 Про сі проби «редукції» іпатських дат за поміччю якогось загального ключа див. в моїй студії «Хронологія подій Галицько-волинського літопису», 1901 (з «Записок. Наук. Тов. ім. Шевченка», т. 41).
2 Досі одинока філологічна праця над сим літописом — кандидатська праця О. Макарушки: «Складня причасників в Волинсько-галицькому літопису» (Справозданне львів. академ. гімназії за 1896 р.).
Літописець за вихідну точку своєї повісті, як уже сказано, бере смерть Романа. Коли виключити пізніші додатки, вложені в його вступну фразу, що перетворили її в доволі недоладний, хоч і дуже цінний з історично-літературного погляду панегірик кн. Романові, — первісний початок сеї повісті виглядав приблизно так:
«По смерті великого князя Романа приснопам’ятнаго, велику мятежю воставшю в землЂ Руской, собравшю же Рурику Половци и Руси много, и приде на Галичь, оставив мниский чинъ — бЂ бо приялъ боязни ради Романовы. И пришедшю єму на Галичь и срЂтоша й бояре галичькыи и володимерьстии у Микулина на рЂцЂ СеретЂ. И бившимася има всь день о рЂку Серетъ и мнози язвени быша. И не стерпЂвше и возвратишася в Галичь» и т. д.
Оповідання, таким чином, без усяких уводних фраз, відразу вступало в розвій подій. Тільки пізніше до вступних слів була додана ся похвала Романові:
самодержаца всея Руси,
одолЂвша всимъ поганьскымъ языкомъ,
ума мудростью ходяща по заповЂдемь божіимъ, — 
устремил бо ся бяше на поганыя — 
яко и левъ,
сердитъ же бысть
яко и рысь,
и губяше[я]
яко и коркодилъ,
и прехожаше землю их
яко и орелъ,
храборъ бо бЂ
яко и туръ, — 
ревноваше бо дЂду своєму Мономаху,
погубившему поганыя Измаилтяне,
и тщашася погубити иноплеменникы.
Се виглядає як уривок або парафраза «слави», такої, яку на кінці свого літопису згадує сей же літописець: «пЂснь славну пояху има (Данилови і Василькови), наследивши путь отца своєго великаго князя Романа, иже бЂ изострился на поганыя яко левъ, имже Половцы дЂти свои страшаху» 1.
Подібну славу передає нам Длугош в своїм оповіданні про здобуття Галича Мстиславом Мстиславичем, я так реставрував свого часу його латинський переклад:
Великий княже, побідителю, Мстиславе Мстиславичу,
Сильный соколе, Богом посланий — пострашити сильних та міцних
і їх зброю!
Не будуть вони хвалитися побідою над тобою!
Тобою, великий і славний наш господине, всі понижені і побиті! 2
До сього, як бачимо, дуже цікавого фрагмента слави Романові котрийсь з редакторів додав до слів згадки про побіди Мономаха над половцями звісний уже нам уривок епосу про Кончака і його батька Отрока 3. Так ся вступна фраза Галицького літопису перетворилася в маленьку скарбничку нашої старої поезії — краплинку роси, яка грає різнобарвними кольорами її веселки.
1 Перші три стрічки близько нагадують оповідання про Геракла «ЛЂтописца Еллинского и Римского»: «одолЂвшу тремъ частемъ злымъ похотемъ ума мудростью акы палицею, ходяща въ котызЂ, акы въ лвЂ язвенЂ, въ твердЂ умЂ» (А. Поповъ, Обзоръ хроногр., с. 14).
2 Історія України-Руси, т. III2, c. 515; я ставився тоді досить скептично щодо автентичності сеї «слави», але мушу признати, що вона, коли її порівняти з наведеними місцями Галицького літопису, стилістично вповні відповідає автентичним взірцям.
3 Див. II., с. 226.
Але саме оповідання галицького літописця в сій вступній частині мало поетичне, а навіть мало прозоре, досить таки хаотичне, так що дійсно, навіть без баламутної іпатської хронології, яка до решти заплутує справу, у читачів «крутиться в голові», як скаржився колись один з старих
Істориків Галичини 1. Не тільки перший період галицького мятежа, за малолітства Данила, але й далі, коли він стає активним учасником подій, сі події оповідаються без перспективи, загалом доволі сухо. Часами тільки автор пригадує якусь живу подробицю, якийсь анекдот, що закрашує в його уяві сі події, і він оживляє їх для нас сими деталями.
Як я свого часу зазначив 2, в огляді подій сеї доби, з становища династії Романовичів, котрої долю, пригоди і успіхи слідить літописець, можна зазначити такі головні стадії:
1 «Мы увЂрены, что какъ намъ разсказуя, такъ и читателю внимая, кружится голова при семъ смЂшеніи и запутанности дЂлъ, происшествій, отношеній и лицъ» (Зубрицький, III, 101).
2 Історія України, III, с. 17.
В першім десятилітті по смерті Романа його сини, через свою молодість, займають зовсім пасивне становище, їх інтереси обстоюють інші — Романова вдова, союзники покійного батька, бояри, які зв’язали свою долю і надії з Романовим племенем і мандрували з ним з краю до краю, в залежності від змін фортуни, гри політичних партій та різних кон’юнктур. Ся одіссея малих Романовичів кінчиться слідом за договором в Спішу Андрія, угорського кор., і Лешка, в. кн. польського, що поділили Галичину між Польщею і Угорщиною, а за Романовичами лишили Володимирську волость, котру вони (властиво їх бояри) від сього часу взяли в володіння доволі міцно, і вона, хоч сильно обкроєна Лешком, сотворила їм тверду базу надалі.
Відси, від р. 1214 — 5, йде, отже, панування Романовичів на Волині. Участь в галицьких справах вони беруть тільки в ролі другорядній — помічників різних більших політичних фігур, що боролись за галицький стіл. Данило тримається головно кн. Мстислава Удатного, з донькою котрого оженивсь і готовивсь, очевидно, стати його наступником — здійснити свої отчинні права, не вважаючи на заходи його противників, які привели до того, що Мстислав віддав другу доньку за угорського королевича і йому відступив Галичину. Данило в сих роках при помочі вірних бояр поволі виробляє свою особисту репутацію поміж «молодшими князями» і настільки успішно збирає волинські землі, що в момент смерті тестя (1228 р.) вони в переважній масі належали вже до нього і його брата, а по смерті Мстислава, вважаючи себе вповні свобідним в сій справі, він сміло розпочинає боротьбу за Галич.
Ся боротьба, запечатана щасливою битвою під Ярославом (1245) і пізнішою політичною кон’юнктурою: признанням зверхності хана (1246), з одного боку, і наданням папської корони Данилові (1247/8) — з другого, становить третій і останній період галицького мятежа. Подвійний протекторат — хана і папи нараз — скріпив політичну позицію Данила, його одіссея скінчилась. Темні сторони нової кон’юнктури дали себе знати пізніше, а поки що ситуація здавалась корисною, будуччина Галицько-волинської держави — певною і надійною. Аж Бурандаїв погром (1259) відкрив марність сих ілюзій і дав гірко відчути всю небезпеку татарської зверхності.
Так групуються події з політичного, властиво, династичного становища, з котрого вони описані галицьким літописцем. Стилістичний аналіз, до котрого ми перейдемо пізніше, показує, що вся історія, з виїмком кількох сторонніх вкладок, від смерті Романа аж до п’ятдесятих років писана одним пером, належить одному авторові. З другого боку, прочитуючи уважно, не тяжко переконатись, що перший, другий і навіть третій період її описані пізніше, ретроспективно. Я, насамперед, коротко вкажу сі прояви ретроспективності 1.
Оповідаючи, як малого Данила вивезено до Угорщини, потім як в Галичу наново засіли Ігоревичі (в році 1211), і король угорський хотів видати за нього свою доньку, літописець згадує, що ся Данилова наречена, видана за Людовіка гесенського, по смерті була признана святою: «юже нынЂ святу нарЂчають именемъ Алъжьбитъ, преднеє бо имя єй Кинека, — много бо послужи Богови по мужи своємь, и святу нарЂчають». Шараневич свого часу вказав, що літописець досить наплутав тут, помішавши Людовіка гесенського з його батьком, а його жінку Єлисавету з якоюсь іншою королівною 2.
1 Хто хотів би слідити за сими замітками з текстом літопису перед очима для легшого перегляду, нехай виходить з хронологічної таблиці подій, поданих в моїй згаданій вище праці: там при відповідних роках з правого боку вказаний рік, під яким читається оповідання в Іпат. кодексі й сторінка вид. 1871 р. Маючи літописний рік, не тяжко знайти се оповідання і в інших виданнях.
2 Див. про се в моїй «Історії», т. III, с. 26 — 7 і «Хронологія», с. 11, Шараневича «Hypatius-Cnronik», c. 43 дд.
Се ясно вказує, що ціла історія оповідається з доволі далекої перспективи. В кожнім разі, з того, що ся свята Єлисавета, про котру пише літописець, померла р. 1231, а канонізована 1234, виходить, що те літописне нині належить до часів ще пізніших — тридцятих або сорокових років.
В р. 1219 Данило оженився з донькою Мстислава галицького, Анною; літописець вичисляє при тім всіх синів, яких мав від неї Данило — п’ятьох таких, Що вижили, він згадує поіменно, інших, що повмирали малими, — тільки сумарично. Тим способом знов-таки заходить він в тридцяті або й сорокові роки.
Розповідаючи про польський напад на Побужжя, що стався того ж 1219 року, згадує автор, що в погоні за ляхами, котрих відогнало Данилове військо, поліг з сього війська один лише Клим Христинич, і додає: «єгоже кресть и донынЂ стоить на Сухой Дорогви». Така замітка, що намогильний хрест «і досі стоїть», не може вказувати на 2 — 3 роки по події, тільки на якийсь пізніший час: писалось се, очевидно, теж після 1230 р.
Що події 1230-х років не були описані зараз по гарячим слідам, а теж пізніше, на се єсть теж досить виразні вказівки.
Оповідаючи про литовські наїзди на волинські землі, в 1243 — 5 рр., літописець пригадує аналогічний епізод перед Чернігівською війною Данила, коли Данило сидів у Галичі, а Василько в Володимирі, і ятвяги напали на Побужжя, «єще Холму не поставлену бывъши Даниломъ». Обставини доволі ясно вказують, що се діялося в 1234 році, а літописець, описуючи тодішні події, очевидно, не одночасно з ними, а пізніше, не записав сього факту на своїм місці і тепер пригадав про нього, описуючи аналогічні події 1240-х років.
Подібне означення, що Холмської кріпості ще тоді не було, маємо в оповіданні про наїзд Конрада Мазовецького на Побужжя, що стався восени 1236 або весною 1237: «Кондратови же ставшу кде нынЂ градъ Холмь стоить». Значить і сей епізод був описаний не рівночасно, а пізніше.
Найбільше ж виразну вказівку на час, коли писався літопис, маємо в оповіданні про похід угрів під проводом «прегордого Філі» на Данила, що стався приблизно літом 1221 р. В сім інтереснім оповіданні, котре нижче наведемо в цілості, літописець, описуючи гордовиті похвалки сього угорського воєводи, зазначає: «Богу же того не терпящю, во ино время убьєнъ бысть Даниломъ Романовичемъ древле прегордый Филя». Сталось се на полі битви під Ярославом, 1245 р., коли сей «прегордий Филя» ще раз попав в руки Данила, і сим разом той його велів убити. З огляду, що ся замітка доволі органічно зв’язана з цілим оповіданням про 1221 р., виходить, що воно написане не раніше 1245 р.
Таким чином, цілий ряд вказівок на протязі тої частини літопису, яка описує події від смерті Романа до татарського погрому, показує ясно, що він писався з пізнішої історичної перспективи. Може, деякі з сих вказівок можна взяти під сумнів, чи вони не попали при пізніших додатках, подібно як каталог володимирських єпископів під 1223 р. Але, в кожнім разі, всіх їх не можна відвести як такі вказівки, а вони цілком відповідають тому загальному характерові, яке має оповідання перед 1240-ими роками і після них.
До 1240-х рр., не вважаючи на доволі численні яскраві й мальовничі епізоди, оповідання має загалом, як я вже зазначив, не прозорий, збитий, так би сказати, спішний характер, і через те оповідання дуже неясне, хаотичне, так що тільки за поміччю інших джерел в нім можна орієнтуватись. Напр., в історії подій по смерті Романа зовсім пропущено другий похід Ольговичів на Галич, порозуміння угорського короля з Лешком в справі Романової спадщини, переговори з Ярославом суздальським, котрого рішено було насадити в Галичі, правдоподібно, як провізора галицького стола на час малолітності Романовичів. Їх утечу з Галича до Володимира пересунено на пізніший час, аж потім коли Галичане закликали Ігоревичів. Весь сей, незвичайно важний для історії Галичини і Романової династії момент представлено настільки хаотично і баламутно, що тільки за поміччю витягів з Київського літопису, захованих в Суздальській збірці і пізніших компіляціях (Воскресенській та ін.), можна зорієнтуватися в розвою подій 1. Видимо, пишучи сорок літ пізніше, літописець не дуже то розбирався в подіях і навіть не добре освітлював тодішнє становище Романової родини. Напр., не знаючи, що порозуміння між угорським королем і Лешком сталось уже під час другого походу Ольговичів на Галич («король омиривъ Ляхы поиде за горы», каже Суздальський літопис), він представляє утечу Романової родини від Ігоревичів до Лешка як крок ризиковний, трохи не позпучливий, і вважає се особливою ласкою божою, що Лешко не спом’янув старої ворожнечі до Романа і прийняв його родину ласкаво. Такі помилки в освітленні навіть становища Романової родини — себто того, що становить властиву тему оповідання, можна пояснити тільки тим, що автор не стояв до Романової родини близько в сих часах, правдоподібно, не був сучасником сих подій, а писав з чужих слів і оповідань 2.
1 Їх представлення в III т. «Історії», с. 19 і дд.; там вказані різні неправдоподібності оповідання Галицького літопису.
2 Про різні інші недоречності, які можна толкувати простим попсуванням тексту, див. там же, с. 510 — 1.
Не диво, що й хронологічна перспектива представлялась йому в сій часті доволі неясно. Він пише: «долгу времени минувшю» про усобицю, яка зайшла між Ігоревичами після того, як вони засіли в Романовій спадщині, хоча розвій подій зовсім не вказує на довшу перерву; «в таже лЂта» виїзд Данила з Польщі на Угорщину стався слідом таки по його приїзді до Польщі» і т. д.1
1 Хронологія подій, с. 9; Історія, III, с. 23.
Про побут малого Данила на угорськім дворі і політичні плани короля Андрія в зв’язку з тим оповідання таке баламутне, що за недостачею такого помічного джерела, яке ми маємо в інших випадках в фрагментах Київського літопису, не можливо того навіть розплутати добре.
В історії тодішньої галицької усобиці на грунті, в Галичині, теж єсть виразні прогалини (напр., пропущено спровадження боярами Ростислава Рюриковича, що вигнав Романа Ігоревича з Галича, а потім був знову ним вигнаний, р. 1210). Але особливо впадає в око, що такий трагічний епізод, єдиний в історії України, як повішення галицькими боярами Ігоревичів, в вересні 1211 р., переданий буквально двома словами, як се може бути хіба в якихось реєстрах наглих судів: «Угромъ хотящимъ ихъ вести королеви, Галичаномъ же молящимся имъ, да быша и повЂсили, мести ради, убЂжени же бывше Угре великими даръми, предани быша на повЂшениє, мЂсяца сентября». Правда, що й кривава різня галицьких бояр, котрою Ігоревичі заробили собі сю розправу, оповіджена теж не більш колоритно й патетично.
Так же сухо, коротко, непрозоро, з пропущенням подій і з дуже неясною хронологічною перспективою, оповідається друга серія фактів — Спішська умова, відсунення Романовичів від спадщини, розрив Лешка з кор. Андрієм і заклик його до Мстислава, що кількома походами здобув собі галицький стіл. Спочатку в кількох реченнях збито масу важних фактів, які обіймають кілька літ. 1214 — 9. Потім раптом наступає несорозмірно широке оповідання про кілька місяців 1219 р., в котрім збіглися спомини про перші активні виступи молодого Данила: його перша промова, звернена до тестя Мстислава, після оженення, й ініціатива походу на Лешка, по берестейську отчину. Кількаразове повторення «в таже лЂта», «времени минувши», «потом же» і т. д. робить враження чогось дуже довгого — і, мабуть, самому авторові се все здавалось далеко довшим, ніж було в дійсності, а тим часом не було тут більше місця, як кільканадцять місяців. Другий похід Мстислава на Галич і його пізніший договір з кор. Андрієм пропущено зовсім, за другорядними подіями, зв’язаними з Данилом (зносини з литовськими князями, воювання польських земель і т. д.). Про обіцянку Мстислава видати доньку за угорського королевича Андрія, дану ним при згаданій умові (факт для галицької політики і Данилових претензій на Галич незвичайно важний!), згадується поинагідно потім, зовсім без зв’язку з подіями сих років 1. Через те знов-таки лише за поміччю інших джерел можемо орієнтуватись в сім оповіданні, як бачимо, дуже епізодичнім, при всіх претензіях на прагматизм.
Коли порівняти з сим викладом, доволі поверховним і сухим, за виїмком окремих епізодів, те, що оповідається літописцем далі, по безпосереднім слідам подій, як свідком, а мабуть, і учасником, — різниця відчувається дуже ясно. Читаючи літопис скільки-небудь уважно, легко відчути сей безпосередній пульс подій, їх психічні переживання в Даниловім окруженні, взагалі в тій дружинній верстві, яка зв’язувала свою долю з його долею. Се, власне, найкращі сторінки літопису, котрі нами будуть наведені далі: тріумфальний опис Ярославської битви, гіркі переживання Данилового пониження перед ханом в його подорожі до Орди, мальовничо описаний вдатний похід на ятвягів, похід на Шлезьк і Данилова коронація 1253 р. Слідом, на оповіданні про взяту Данилом дань з ятвягів (в р. 1255 приблизно), закінчується отсе оповідання, доповнене потім лише кількома приписками. Історія попалення Холма, що сталась десь при кінці того ж 1255 р., описана очевидно іншою рукою. Можна вагатися в означенні, що з тих записок, які лежать між сими двома характеристичними оповіданнями 2, треба вважати приписками галицького літописця (безсумнівна його приписка — се оповідання про поворот з Австрії на Русь Романа Даниловича).
1 Див. Хронологію подій, с. 14 і дд.
2 Іпат., с. 554, рядок 12 і 557, рядок 3, видання 1871.
3 Ятвяги, войовниче, але неорганізоване литовське плем’я, сильно давалися взнаки сусідам, і в сім часі князі галнцько-волинські, з одного боку, а князі мазовецькі — з другого, то на спілку, то на перебій, заходились їх приборкати і підбити.
Але зовсім ясно, що оповідання про ятвязьку дань було закінченням історії галицького мятежа, котру взявсь описати наш літописець:
«Потім Данило послав Коснятина прізвищем Положи-шила, щоб узяв з тих [ятвягів] дань. Коснятин, поїхавши, взяв з них дань: чорні куни і біле серебро. І дав з дані ятвязької дар Сігневові воєводі [мазовецькому] 3, на свідчення, аби знала вся земля Лядська, що ятвяги платили дань королеві Данилові, синові великого князя Романа. Після бо великого князя Романа ніхто з руських князів не воював їх, окрім його сина Данила. Богом дана йому була дань, і він посвідчив її Лядського землею, себто на пам’ять дітям своїм, показавши своє мужество [дане] від Бога. Як то премудрий Хронограф написав, що "добродіяння во віки святяться". Оповівши про многі війни, написали ми й се про Романа. Треба було б написати попереду, але написалося на кінець».
Сі слова, кажу, ясно вказують за закінчення 1. Після того літописець дописав ще закінчення австрійських планів Данилової родини, котре забув розповісти на своїм місці. Дальше, мабуть, до нього не належить.
Таким чином, Галицький літопис, чи повість про галицький мятеж, обіймає разом п’ятдесят літ. З них останніх десять описано рівночасно з подіями 2, перших сорок — ретроспективно. Можна думати, що перемога Данила над Ростиславом, розпочата битвою під Ярославом в серпні 1245 3, власне, й піддала гадку авторові описати всю трудну дорогу, перебуту Романовичами від їх гіркого сирітства до повної перемоги. Так, мабуть, треба розуміти й загальний настрій повісті, її епіграфом можна б поставити слова римського поета: Olim haec meminisse iuvabit — «колись се приємно буде згадати!» Пригоди, невдачі і гіркі поневіряння Романової родини описані спокійним, погідним тоном. Автор певний доброго кінця сього всього, і ті прикрі перипетії викликають в нім не сумні, не гіркі рефлекси, а почуття вдоволення, що люди в найгірших обставинах не зневірились, не спроневірились, не стратили духу і серця — і добилися вкінці свого!
Малого Данила виводить його дядько потайки поночі з його отчини — і тікають на божу ласку, «не знати куди бігти». Нічого, «Бог їм помічник»! Малий Данило плаче, що бояри виганяють його матір з Галича, і пробує втяти мечем тивуна, який його розлучає з нею 4.
1 Старий видавець Іпатського літопису прикладав сі слова до дальшого оповідання про Романа Львовича, але, я думаю, зовсім хибно!
2 Приблизно рівночасно, треба розуміти. Напр., в оповіданні про похід Данила на ятвягів прикінці 1253 р. (с. 549) читаємо, що двір ватажка Стекинта і його околиця, спустошена тоді, «до нынЂ пусто єтоить». В сім Данилові вояки могли переконатись, коли воювали в тій самій околиці і спалили Стекинтів двір зимою 1254/5 р. (с. 553). Описувавсь похід 1253 р., значить, уже в 1255 р.
3 Обгрунтування сих дат в «Хронології», с. 31 — 2.
4 Іпат., с. 481, 486, 487.
Сей спомин викликає, очевидно, тільки погідний усміх на обличчі автора, що бачить того Данила наверху його слави й могутності.
З усеї великої батьківщини Романовичам дали тільки мініатюрну Камінецьку волость — дарма, бояри їх батька таки їх не виріклись, пішли з ними і до Камінця й зробили там парадну стрічу своїм «отчичам» і Романовій княгині. Коли Лешко скликав волинських князів — виганяти з Галича узурпатора Володислава, Данило з своєї Камінецької волості прийшов з більшим полком, ніж його хитрун-кузен Олександр з захопленого у нього Володимира або його брат Всеволод з Белза, «бо всі бояри великі його батька були з ним». І коли траплялось йому не одно прикре зносити від роззухвалених галицьких олігархів — «одного разу, коли він веселився на пиру і котрийсь з тих безбожних бояр залив йому лице з чаші», а він стерпів то, «аби колись Бог їм то нагородив», — автор знає, що ся надія не була марна, і ті «мятежники землі» з часом злизали те, що тоді розлили 1.
Не орієнтуючись добре в хронології тих далеких часів, мабуть, з тої причини рішив автор оповідати події в їх зв’язку і розвою, а не по рокам. Затримав сей порядок оповідання й пізніше, коли ввійшов в часи ближчі, де міг доволі докладно датувати події, і навіть вкладаючи в свою повість чужі оповідання, датовані роками в оригіналі, як напр., повість про «Калецьке побоїще», і так само, мабуть, про Батиїв похід, він опускає роки і заступає своїми звичайними означеннями — «в тоже лЂто» тощо. Посилається в тім на приклад візантійських «хронографів» — «Хронографу нужа єсть писати все и вся бывшая: овогда же писати в передняя (забігати вперед), овогда же воступати в задняя, — чьтый мудрый разумЂєть». Натомість обіцяє дати хронологічну таблицю до свого оповідання в кінці: «Числа літ тут не писали сьмо, пізніше впишемо: по антіохійським соборам, по олімпіадам, грецькими численнями, римськими висикостами 2, як Евсефій Памфілів й інші хронографи описали від Адама до Христа: всі роки спишемо, розрахувавши назад» 3.
1 Іпат., с. 488, 459.
2 Високостомъ, вар. высикостомъ, bissextilis (annus) — рік, що мав 366 днів.
3 Іпат., с. 544.
Можемо собі представляти таку табличку в тім роді, як в старому літописі розчисляються роки князювань; але, мабуть, тої таблички він так і не зробив. Його ж манера зосталась потім прикладом для тих волинських літописців, які продовжували його повість.
Хронологічні означення, котрими автор заступає роки в своїм оповіданні, як ми вже почасти бачили, дуже загальні — особливо улюблені «в тоже время», «в таже лЂта», «в таже лЂта времени минувшу». Одного разу він розшифровує значення сеї фрази: «въ таже лЂта, или преже или потомъ» — почасти перед тим, а почасти потім; отже, дає розуміти, як загально треба розуміти таке означення. Таке ж загальне значення у нього слів «по тЂхъ же лЂтЂхъ», що можуть, на перший погляд, виглядати як означення дуже довгої перерви. Часом загнавшися і занадто відбігши від відбігши від початку подій, автор зазначує Поворот назад стереотиповим «мы же на преднеє возвратимся».
Досить легко, таким чином, взагалі беручи хронологічну послідовність подій, автор, з одного боку, пильнує зазначити загальні лінії в розвою тих справ, що його займають — упадку і відродження Романової династії та їх держави, а з другого — спинити увагу читача і запечатати в його уяві яскравіші, гарніші, я б сказав, естетичніші епізоди з сього розвою. Дуже мало принотовує він фактів відокремлених, які не стоять в зв’язку з його головною темою; зрікшися хронологічної схеми, він свідомо вирікся і завдань літописця-річникаря, який ставить своїм завданням передати пам’яті потомства всі важніші події. Він не записує ні подій з чужих країв, ні фізичних явищ, ні так люблених звичайно літописцями подій з церковного життя. Перед нами дійсно не літопис, а повість в повнім значенні слова, як ті нами вище розглянені київські воїнські повісті XII в., тільки в небувалім — після «Повісті временних літ» — розмірі: цілого півстоліття. З сього боку вона становить дуже інтересне явище, унікат нашої літератури. Вона свідомо ставить собі літературні, навіть — як я висловився — естетичні завдання: можливо живо і глибоко, емоціонально закріпити в уяві читачів постаті своїх головних героїв і найбільш чулі, героїчні, взагалі ефектовні ситуації — на протязі цілого півстоліття, заховані в тих кругах «вірних бояр». В протиставленні до «невірних», «безбожних» олігархів галицьких, хоче звеличати їх автор і передає потомству, поруч діл самих князів, подвиги і заслуги членів сих родів, батьків і родичів, чим послужили вони династії в її тяжкі часи.
Відповідно тому ціла манера повісті сильно імпресіоністична. У автора зовсім нема того любування в широкім, багатім, многословнім стилі, який нас чарує в повісті про Ізяслава, найкращій дружинній повісті XII в. В галицькій повісті більше нервового пафосу «Слова о полку Ігоревім», його нахилу до окремих, яскравих, імпресіоністично взятих образів. Коли вона многословна, то се не з любові до широкого, гладкого оповідання: автор підбирає, ниже слова на слова, епітет на епітет, стараючись збільшити, постепенувати враження, як пізніший Іван Вишенський. Пильнуючи висунути, підчеркнути, спинити увагу на найбільш важнім, а звести на другий план обставини побічні, уводні, він широко вживає дієприкметникових конструкцій. Се його спеціальність. На місце координації, яка панує в тій же повісті про Ізяслава, тут панує субординація, особливо за поміччю улюбленого автором dativus absolutus, третьої відміни дієприкметника: «времени минувшю», «собравшю Рюрику Половци и бившимися има весь день» і т. д. В інших літературних пам’ятках ся конструкція вживається більш спорадично; наш же автор користується нею незвичайно багато, як найкращим засобом прагматичного оповідання 1, і доводить часом до безконечного нагромадження дієприкметників, що становить спеціальну прикмету його стилю, який стає через се незвичайно штучним і непрозорим, але дістає не раз певну ритмічну каденцію 2.
1 Аналіз його дієприкметникових (причасникових) конструкцій в згаданій праці О. Макарушки. Автор підтримує гадку, що тенденція до партиципіальних конструкцій — се «добуток невільничого наслідовання мови взорів грецьких». Виходить при тім з порівняння з сучасною народною мовою і не досить рахується з вислідами многовікової еволюції мови. Але се цілком ясно, що нахил автора Галицького літопису до багатих дієприкметникових конструкцій повинен оцінюватись як максимум книжного характеру, який ми маємо в нашім старім письменстві.
2 Для прикладу наведу кілька таких характеристичних взірців:
Сидящим же имъ в думЂ
и хотящимъ огнемъ зажещи
милостивому Богу вложившу во серце Васильку изъити вонъ,
и обнажившю мечь свой играя на слугу королева,
иному похвативши щитъ играющи,
невЂрнымъ Молибоговичемъ узрЂвшимъ се
страхъ имъ бысть отъ Бога, рекъшимъ,
яко совЂтъ нашъ раздрушися,
и побЂгшимъ имъ яко оканьны Святополкъ (508).
Не дошедшимъ же воємъ рЂкы Сяну,
сосЂдшим же на поли воружитися,
и бывшу знаменню сице надъ полкомъ:
пришедшимъ орломъ и многимъ ворономъ — 
яко оболоку велику играющимъ же птицамъ,
орломъ же клекыцущимъ,
и плавающимъ крилома своими
и воспромЂтающимъся на воздусЂ,
якоже иногда и николи же не бъ (532).
СтрЂльцем же стрЂляющим,
оружником же не бывшимъ съ ними,
прибЂгшимъ же имъ к воротомъ и смятшимся,
и прибЂгшимъ же у ворота,
друзии же нарвернушася,
многим же летЂвшим друг на друга,
бЂ бо ледъ аолзокъ (с. 552).
Такі місця досить відбивають від неримованого нагромадження дієприкметникових речень, які теж стрічаються в повісті, але може сильніше потерпіли при пізніших переробках. Напр.:
По убьєньи же герцюковЂ, рекомого Фридріха,
бився одоль королеви угорьскому
и убьєнъ бысть отъ своихъ бояръ во брани,
мятежю же бывшу межу сильными людьми
о честь и о волость герьцюкову убьєного,
о землю Ракушьску и о землю Штирьску,
королеви же угорьску риксу и королеви чЂшьску бьющимася о ню
(544).
Вона нагадує вище наведений фрагмент епосу про Мономаха, і можливо, Що подібні поетичні твори служили взірцем для автора повісті, який взагалі місцями таки явно пильнує ритмічних форм для надання свому оповіданню сильнішого естетичного враження. Таке, напр., се класичне місце, нахтнене, очевидно, якоюсь воїнською повістю, досі не вказаною в оригінальній формі:
Одинъ же воинъ управи десьницю свою,
иземъ рогатицю ис пояса своєго,
далече вергъ срази князя ятвяжьского c коня своєго
и летящу єму до землЂ
изъиде душа єго съ кровью во адъ (552).
Або сі характеристичні клятви на «льстивого» Жирослава:
Князю же обличившю Жирослава, изгна и́ отъ себе,
якоже изгна Богъ Каина отъ лица своєго,
рекы: проклять ты буди, стеня и трясыйся на земли,
якоже раздвиже земля уста своя
прияти кровь брата твоего!
Такоже и́ Жирославъ разъдвіже уста своя
на господина своєго. — 
Да не будеть єму пристанъка во всихъ земляхъ,
в Рускихъ и во Угорьскихъ,
и не в кихже странахъ!
Да ходить шатаяся во странахъ,
желаниє брашна да будеть єму,
вина же и олу по скуду да будеть му,
и да будеть дворъ єго пустъ,
и в селЂ єго не будеть живущаго.
Оттуду выгнанъ идяше ко Изяславу — 
бЂ бо лукавый льстЂць нареченъ,
и всихъ стропотливее и ложъ пламянъ — 
всеименитый отцемъ добрымъ.
Убожьство возбраняше злобу єго,
лъжею питашеся языкъ єго,
но мудростью возлажаше вЂру на лжю,
красящеся лестью паче вЂнца,
лжеименЂць — зане прелщаше
не токмо чужихъ, но и своихъ возлюбленыхъ,
имЂния ради ложь (499).
Може бути, що і в інших місцях належить шукати певної ритмічної каденції, напр.:
исполчивша же коньники c пЂшьци поидоста c тихостью на брань,
серце же єю крЂпко бЂ на брань,
и устремлено на брань (533).
оставивъшу все имениє своє и тако прийде Угры,
и приде к Судиславу — Судиславу же тогда будущю во УгрЂхъ.
Судислав же поимася, прийде королеви АндрЂєви
и возведе короля угорьского АндрЂя,
и приде же король АндрЂй и со сыномъ БЂлою
в co другимЂ сыномъ АндрЂемъ ко Ярославу (509),
Тут можуть бути сумніви і вагання, що́ мусить уважатись припадковим, а що наміреним. Безсумнівний зате загальний нахил автора до образовості, до естетичності чи «ізукрашености» виразу. Він любується в гарних епітетах, в яскравих виразах, в поетичних цитатах. Цитує св. письмо («писаниє», «книги»), залюбки наводить відти різні афоризми, «притчі», слова мудрості — не чисто церковної побожності, то подає від себе, то вкладає їх в уста героїв:
«Данилови же рекшу, якоже писаниє глаголеть: "Мьдляй на брань страшливу душю имать"» (511).
«Словутнього пЂвца Митусу, древле за гордость не восхотЂвшу служити князю Данилу, раздраного акы связаного проведоша, сирЂчь яко сказа Приточникъ: "буєсть дому твоєго сокрушиться, бобръ и волкъ и язвЂць [борсук] снЂдяться" — си же притчею речена быша» (528).
«Якоже пишеть во книгах: "НЂсть в силЂ брань, но в БозЂ стоить побЂда"».
В однім місці маємо зацитований вже вище афоризм про лесть, з іменем Гомера, правдоподібно, зачерпнений з якоїсь антології (досі, одначе, не викрито джерела сеї цитати, хоч вона дуже цікавила дослідників нашої старої письменності й культури):
«О лесть зла єсть, якоже Омиръ пишеть: "до обличенья сладка єсть, обличЂна же зла єсть, кто в ней ходить, конець золъ пріиметь! О злЂе зла зло єсть"» (513)
Сей вираз «злЂє зла», чи то зачерпнений з сею цитатою, чи незалежно від неї перейнятий, автор потім нераз уживає («О злЂє зла честь татарьская!» «О злЂє зла — златомъ ослЂпи очи свои!»).
В іншім місці зацитована гра слів з хронографії Маляли, з приводу виливу ріки Скірта в Едесі: «яко инде глаголять: „Скыртъ рЂка злу гру сыгра гражаномъ", тако и ДнЂстръ злу гру сыгра Угромъ» (див. нижче). На взірець сього, очевидно, автор укладає на іншім місці подібну «притчу» про нічну біду, яка впала на Белз, в цілім ряді таких «притч», зібраних тут:
«Въ суботу же на ночь попленено бысть около Белза и около Червена Даниломъ и Василькомъ, и вся земля попленена бысть. Бояринъ боярина плЂнивше, смердъ смерда, градъ града, якоже не остатися ни єдиной веси не плЂненЂ, єже притьчею глаголють книги: "не оставлешюся камень на камени. Сию же ночь наричють Белжане злу нощь — сия бо нощь злу игру имъ сыгра, повоєваньи бо бяху преже свЂта"» (494).
Подібне, таке характеристичне для автора, і ще більше нагромадження «притч» бачили ми вище в характеристиках Жирослава.
Як взірці афоризмів, вложених в уста різних осіб, що виступають в повісті, можуть послужити отсі:
«Выйде Філя древле прегордый, надЂяся объяти землю, потребити море, co многими Угры, рекшю єму: "Єдинъ камень много корньцевъ избиваєть", а другое слово єму рекшю прегордо: "Острый мечю, борзый коню — многая Руси" [аби мині гострий меч та борзий кінь — богато (положу) Руси] (492).
«Соцкый Микула рече: "Господине! не погнетши пчелъ меду не Ђдать!"» (509).
«Данилови же рекшю: "Подобаєть воину устрелившуся на брань или побЂду прияти или пасти ся отъ ратныхъ"» (515).
«Онъ же [Данило] отвЂщавъ рче имъ: "Милость получисте, пакы же сего не сотворите, да не в горьшая впадете!"» (518).
«ХотЂвшимъ имъ стати въ тЂсныхъ мЂстЂхъ, узрЂв же князь Данило възопивъ и рече имъ: "О мужи воинстии! не вЂсте ли, яко крестьяномъ пространьство єсть крЂпость, поганымъ же тЂснота — деряждьє [чаща ліси] обычай єсть на брань!"» (539)
«РЂша Прузи Ятвяземь: "Можете ли древо поддерьжати сулицами и на сию рать дерьзнути?"» (540)
Сим замилуванням до афоризмів, глос, метафор повість виразно входить в ту течію гномічної поезії, якої найбільш характеристичний, спеціальний взірець дає «Молениє Данила», котре нижче з сього становища — як найбільш характеристичний приклад сеї гномічної поезії, що видимо цвіла у нас, — буде розглянений на сторінках сеї історії, хоч територіально ся пам’ятка, може, з’явилась і поза Україною. У нашого автора се замилування в’яжеться з загальним любуванням його в образовім, мальовничім, не просто описовім, як у авторів київських повістей, а метафоричнім способі вислову. Вище ми бачили такі мальовничі образи, як сцена смерті ятвязького ватажка, як образ Каїна-Жирослава. Оповідаючи про похід угорського короля на Галич в 1230 р. автор, очевидно, свідомо, для сильнішого контрасту грандіозного наступу і мізерної неудачі, замість якої-небудь побожної паралелі (як зробив би церковник), прибирає своє оповідання в біблійні фарби і вирази і дає таку парафразу з пророка Ісаї:
Галицький літоп., с. 507:
«И възопи посолъ [угорський] гласомъ великимъ и рече: "Слышите словеса великаго короля угорьского: " Да не уставляєть васъ Дьмьянъ глаголя: "Изъємля изыметь на Богъ!» Ни да уповаєть вашь Данилъ на Господа глаголя: "Не имать предати градъ сесь королеви угорьскому"».
Ісаї гл. 36:
«И ста Рапсакъ, и возопи гласом великимъ іудейски и рече: "Слышите словеса царя великаго, царя ассирійська — сія глаголетъ царь: «Да не прельшаетъ васъ Єзекіа словесы — не можеть избавити васъ! И да не глаголеть вамъ Єзекіа, яко избавитъ вы Богъ и не предаст ся градъ сей въ руцЂ царя ассирійска"» 1.
1 Я вказав вже давніше сю паралель, в III т. «Історії України», с.48.
Описуючи останнє опанування Галича Данилом, автор в таких фарбах дає контраст настроїв галицьких людей і галицьких олігархів:
«Подъєхавшу же єму подъ городъ и рече имъ: "О мужи градстии, доколЂ хошете терпЂти иноплеменныхъ князий державу?" Они же восклинувше рЂша, яко "Се єсть держатель нашь Богомъ даный!" И пустишася яко дЂти ко отцю, яко пчелы к матцЂ, яко жажющи воды ко источнику. Епископу же АртЂмью и дворскому Григорью возбраняющу єму, узрЂвшима же има, яко не можета удерьжати града, яко малодушна, блюдяшася о преданьи града, изыдоста слезными очима и осклабленомь лицемъ и лижюща уста своя, яко не имЂюща власти княженья своєго, рЂста же c нужею: "Прийди, княже Данило, прийми градъ!" (517).
Хоч важкувато в стилі, але в малюнку зовсім не зле, треба признати!
Поруч таких більших і заокруглених образків, що виступають лише подекуди, ми майже на кожнім кроці стрічаємо дрібніші мальовничі рисочки, риторичні фігури і просто словесні викрутаси, котрими автор «прикрашує» своє оповідання, старається оживити його і зробити не монотонним — те, чого не боялися автори київських повістей. Наведу кілька прикладів, не маючи на меті вичерпувати весь сей декоративний інвентар:
Галицький олігарх Доброслав їде до князя «з великою гординею», «во одиной сорочьцЂ, гордящу, ни на землю смотоящю, Галичаном же текущимъ у стремени єго» (525).
«Злий воіник» ятвязький Скомонд описується такими рисами:
«БЂ волъхвъ и кобникъ [чародій] нарочитъ, борзъ же бЂ яко и звЂрь, пЂшь бо ходя повоєва землю Пиньскую 1 [и] иныи страны — и убьєнъ бысть нечестивый и глава єго взотъкнена бысть на паль» (531).
1 Порівняти сі речення з виразами фрагмента поеми про Кончака.
Під Калішем іде перестрілка, описана в таких гіперболічних рисах:
«Идущю же камению со забралъ яко дождю силну» стоящимъ имъ в водЂ, дондеже сташа на сусЂ наметаномъ камений» (504).
Подібно описується оборона ляхів з засіки від ятвягів:
«Ляхомъ же крЂпко борюще и сулицами мечюще и головнями яко молнья идяху, и каменьє яко дождь c небеси идяше» (538).
Пригода Андрія дворського розповідається в такій формі:
«АндрЂєви же дворському сердце крЂпко имущю, нездравиє же тЂло єго обьдержаше и руцЂ, потекшу же єму въ ратные [серед неприятеля] копиє упусти и замало не убьєнъ бысть» {539).
Як взірці риторичних висловів можуть послужити — Промова Лешка до Андрія угорського про Романовичів:
«НынЂ же изгнаниє бысть на нихъ, нынЂ же идемъ и вземша предаєвЂ имъ отчьство!» (482).
Мирослав і Демян рапортують Романовичам:
«Предалъ Богъ врагы наша в руку ваю!» (502).
На воєнній раді «рЂша мужи браньнии:
«Ти єси король, голова всимъ полкомъ! Аще насъ послеши наперед кого, непослушно єсть [не буде послуху]. ВЂси бо ты войничьский чинъ, на ратехъ обычай ти єсть, и всякый ся тебе устрашить и убоиться. Изъиди самъ напередъ!» (551).
Там же на закид Данила:
«ЗлЂ створилъ ми єси» — дворський виправдується: «Не язъ, не хотЂниє моє, но злоє ны створилъ посолъ: не изнесъ слова права нам!» (553).
В битві під Ярославом
«копьєм же наломившимся яко отъ грома трясновениє бысть, и отъ обоихъ же [сторін] многи падше c коней и умроша, и инии уязвени быша отъ крЂпости ударения копЂйного» (533).
В іншій битві Данило ледве вирятувавсь
«милостивому Богу безъ язвы изнесъшу и изъ ратныхъ, якоже отъ конъца остроты мечевыи шерьсти претятЂ на стегнЂ коня єго» (512).
Судислав, попавши в неволю,
«во злато премЂнися, рекши, много злата давъ избавися» (487) і под.
Як словесні викрутаси, як я їх назвав вище, напр., можна вказати уживання улюблених паралельних виразів, зв’язаних зрівнянням «рекше», «рекомый», що становить одну з характеристичних признак стилю сеї повісті:
колымагы, рекше станы (486, 538 й ін.).
горы Кавокасьскыя, рекше Угорьскыя (499).
риксъ рекомый король угорьскый (507, 554).
крижевникомь Темпличемь рекомимь Соломоничемь (517).
вся окрестная веси рекомая околная (547).
зажьгоша колымагы своя, рекше станы, во день воскресения, рекше недЂлю (538).
Стрічаються форми, очевидно, умисно скомпоновані незвичайно, напр.:
БЂ храбръ и в велицЂ чести умертъ (509).
ИмЂй службу нашу! (505).
ХотЂниє твоє у тебе єсть (537) і под.
Взірці сього украшеного стилю авторові дали передусім, очевидно, книжні твори. Він був, як на свій час, людиною дуже очитаною — не тільки в церковних книгах, але і в світській книжності, якої міг доступити. Святе письмо було першим і основним джерелом його літературного виховання; ми бачили цитати звідти і алюзії без цитат, явні наслідування біблійного стилю, і студії в сім напрямі вкажуть, без сумніву, ще багато місць, навіяних Біблією, особливо гномічними і героїчними її частями. Але поруч них він залюбки звертається також і до інших аналогічних писань, користає, очевидно, з антологій типу «Пчоли» і з воїнських повістей, котрі, очевидно, служили йому взірцями стилю, форми і змісту оповідання — добору тем і провідних ідей. Ми бачили сю цитату його з «премудрого Хронографа», котру можна було б поставити епіграфом цілого його твору: «ДобродЂянья въ вЂкы святяться!» Се та ідея, яка проводить ним на протязі цілої його праці: закріпити і передати вікам добрі діла, в розумінні героїчних, політичних, а передусім — воєнних подвигів. Один з дослідників нашої старої книжності вказав отсе місце т. зв. «Єллинського Хронографа», стилістично зближене з наведеною вище історичною декларацією нашого автора: «Хронографу нужда єсть писати єликоже єсть: кый убо царствовалъ царь отънележе бысть нарЂченъ царь — лЂпо єсть убо чтущему лЂтняя списання количество смотрити мимотекущихъ лЂтъ, а не точію о преписанныхъ царствахъ» 1.
1 А. Поповъ, ОбозрЂніе хронографовъ, с. 69. Пор. вище.
Щось подібне дійсно могло стояти в пам’яті нашого автора. Але поруч того він, очевидно, йшов також і за взірцями світської дружинної повісті і героїчної поезії. Деякі писання він навіть включив в своє оповідання, відповідно їх доповнивши або переробивши. Така київська повість про Калецьке побоїще, розглянена вище, котру він доповнив оповіданням про Данила з усних переказів. Далі — повість про Батиїв погром, котрою ми займемось далі. Повість про замучення в орді князя Михайла Чернігівського і його боярина Федора — передана в скороченні. Можливо, що під декотрими оповіданнями лежать також книжні повісті і навіть документи. Автор, напр., каже, що мав перед очима умову угорського короля з Романом Даниловичем про австрійську спадщину, але всього не списав «за множество» (нижче, с. 175).
Стилістичне споріднення деяких його епізодів з героїчною поезією, з тою славою Романові і уривком епопеї про Мономаха, котрі були вложені потім чиєюсь рукою у вступ сеї повісті, і, очевидно, ніяк не можуть уважатися твором нашого літописця, вказане було вище. Тут належить іще з цілою силою піднести споріднення духове, ідеологічне. Се цікаво, і повинно бути підчеркнене, що автор — такий книжно освічений і очитаний в Святім письмі книжник, заразом така мало церковна своїм духом і до мозку костей світська людина.
Розуміється, вона щиро і нелицемірно побожна. Се ж риса часу. Автор дуже часто говорить про опіку божу, Пречистої Діви і різних патрональних святих — архістратига Михаїла, св. Івана (патрона холмського), св. Миколая (жидичинського). На кожнім кроці він рахується з їх чудесною поміччю і участі в подіях. Угри не могли утриматися в Галичі, тому що Філя поробив укріплення (градъ) на церкві Богородиці, «яже на стЂрпЂвше осквернения храма своєго» віддала угри в руки Мстиславу (493); під Торчевим Данило програв битву, тому що рік «нЂкоє слово похвално єгоже Богъ не любить» (511) і под. Підчеркує також при кожній нагоді побожність свого героя Данила. З великим пієтизмом говорить про особу митрополита, з меншим — про єпископів, які належали до партії галицьких олігархів. Сам же ніякого інтересу до церковних справ не виявляє, ніскільки ними не займається, і взагалі найменшого клерикалізму на нім не знати.
Весь він живе інтересами місцевими, дружинно-династичними, і то головно воєнними. Данило, члени його родини, його близькі бояри для нього не стільки носії якихось державних чи національних інтересів, скільки славні, відважні й удатні вояки, які не вагаються наруч розправитися з неприятелем, ввійти в поєдинок прикладом Гомерових героїв і власноручно зняти трофей з ворожого ватажка, заглибитися в неприятельську землю, обловитися здобичею, повісити свою корогву на неприятельських мурах чи іншими такими способами, в стилю авантюрничого лицарства, прославити своє ім’я і свою зброю. Він підносить се як високу прикмету, що Данило любувався в війні, «спЂшаше и тосняшеся на войну», любив війну для війни, і «Богь хотЂниє єго исполни», він заходив з війною в такі землі, де не бував ні «Святослав Хоробрий, ні Володимир Святий», улюблені герої дружини. Натомість ті гасла «Руської землі», хоронення християнської крові і боротьби з поганими, що не сходять з язика київських лицарів, в галицькій повісті не грають особливої ролі.
По сій загальній характеристиці літературної форми й Ідеології повісті я наведу кілька характеристичніших уривків, які познайомлять з манерою її оповідання. На жаль, старі дієприкметникові конструкції не піддаються здебільшого докладнішому перекладові: конструкція періодів в нім пропадає, про неї читач може судити з наведених вище оригінальних прикладів; нижче подані ж виривки орієнтуватимуть його в манері оповідання, виборі мотивів і освітленню подій в сій повісті.
Починаю від історії, як малих Ростиславичів викинено з батьківщини після того, як боярські олігархи закликали до Галича Володимира Ігоревича з братами (1206):
«Володимир таки хотів викоренити Романове плем’я і безбожні Галичане помагали йому в тім. Порадившись з галицькими боярами, послав Володимир до Володимирців попа на переговори, переказуючи їм: "Не заціліє ваш город, коли не видасте мені Романовичів, а мого брата Святослава не приймете, щоб княжив у Володимирі".
Володимирці хотіли вбити попа, але Мстибог, Мончюк і Микифор сказали: "Не годиться нам убивати посла!" Мали лесть у серці своїм: хотіли предати свою "господу" [князів] і город. І так спасли вони попа. Рано довідалась про се княгиня [Романова] і стала радитися з Мирославом і з дядьком, і на ніч утекли «в Ляхи». Данила дядько взяв перед себе і вийшов з города, а Василька Юрій піп із мамкою [«кормилицею»] взявши, вийшов дірою городською. Не знали, куди тікати, бо Романа ж убито «в Ляхах», а Лешко не зробив згоди. Але з Божою поміччю Лешко не пом’янув ворожнечі, а з великою честю прийняв ятрівку свою і дітей: пожалував і сказав: "Диявол вкинув між нами сю ворожнечу!" Бо то Володислав баламутив між нами, не вдоволений любов’ю його [Лешка до Романа]. Тоді послав Лешко Данила "в Угри" і з ним послав свого посла Володимира Лисого, переказуючи королеві: "Я не спом’янув сварки Романової, бо він тобі був друг. Ви собі поклялись були, що хто кого переживе, буде мати плем’я другого в любові. Тепер вигнання впало на них [Романовичів], отже, ходім і, відібравши їх вітцівство, віддаймо їм!" Король, прийнявши сі слова, пожалкував, що таке сталось, і лишив Данила у себе, а Лешко княгиню і Василька у себе» (482).
Коли Ігоревичі розсварилися між собою і ослабили свою позицію в Галичі — 
«Андрій король, довідавшись про беззаконіє галицьке і мятеж, послав Бенедикта з своїми вояками, і той вхопив Романа [Ігоревича], коли він мився в лазні, й відіслав на Угорщину. Був же в Галичі премудрий книжник Тимофій, походженням з города Києва, він притчею сказав про сього Бенедикта: "в послідні времена трьома іменами назветься Антихрист". Сей Тимофій тікав від його лиця, бо той був "томитель" боярам і міщанам, блуд чинив, і поганено жінки, черниць і попаді, — справді був Антихристом поганими своїми ділами.
Тоді Галичане спровадили на Бенедикта Мстислава [Романового братанича], і прийшов він до Галича. Коли ж нічого не доказав, Ілля Щепанович вивів його на Галичину могилу, усміхнувсь і сказав: "От, княже, посидів ти на Галичині могилі, то так як би і в Галичі княжив". Сміялися з нього, і вернувся він до Пересопниці. Про Галичину ж могилу і початок Галича, відки він почався, потім скажемо.
[Тим часом] Роман утік з Угорщини, і Галичане послали до його брата Володимира і так говорили: "Провинились ми перед вами! визволь нас від того мучителя Бенедикта!" Вони пішли війною, і Бенедикт утік на Угорщину, Володимир сів у Галичі, а Роман у Звенигороді, Святослав у Перемишлі, синові ж свому Ізяславові [Володимир] дав Теребовль, а Всеволода, сина свого, послав на Угри до короля з дарами.
Під час побуту Данила в Уграх король Андрій і бояри угорські та вся земля хотіли видати доньку [Андрієву] за князя Данила, — обоє були ще діти, — тому що сина у нього [короля] не було. Та в тім часі убито царя великого Філіппа 1 замислом брата королеви; він просив сестру, аби знайшла йому помічника [прихильника], і та, не можучи інакше помогти свому братові, видала доньку свою за Людовіка, сина ландграфового 2, бо то був муж сильний, помічник її братові. Її [королівну ту] тепер називають святою, Алжбіту по імені, а попереднє ім’я її було Кінга, багато бо послужила Богові по мужу своїм, і називають її святою. Але ми вернемось на попереднє, що перед тим почали.
Ігоревичі зробили змову на бояр галицьких, щоб їх побити, і при нагоді побито їх: вбито Юрія Витановича, Іллю Щепановича й інших великих бояр: вбито їх числом 500, а інші розбіглись. Володислав Кормильчич 3 утік в Угри, Судислав і Филип також. Знайшли в Угорській землі Данила, ще дитиною, і просили у угорського короля: "Дай нам Данила, отчича Галича, з ним відберем його від Ігоревичів". Король з великою охотою послав своїх воїв, велику силу, і великого двірського [палятина] Пота, дав йому воєводство над усім військом, а імена інших воєвод, що були з ним, такі: перший Петро Турович, другий Бенко, третій Мика Бородатий 4 й інших багато, котрих не можна ні переказати ні списати.
Зібрались усі, і наперед прийшли на город Перемишль. Прийшовши під город, сказав їм [перемиським боярам] Володислав: "Братіє, чого вагаєтесь? чи не сі [Ігоревичі] побили батьків ваших і братію вашу? інші ваше майно розграбували і доньок ваших повіддавали за рабів ваших, а вітцівствами вашими заволоділи всякі пришельці, чи за них ви хочете душу свою положити?" Ті розжалилися за все, що сталось, і віддали їм город, і князя їх Святослава взято.
Відти пройшли до Звенигорода, але Звенигородці люто бились і не пускали під город, ані до острожних воріт. Поки ж вояки стояли наоколо городу, від Василька, що княжив тоді в Белзі, прийшов Вячеслав Товстий, і Мирослав, і Дем’ян, і Воротислав, і інших бояр багато і воїв з Белза, і від Лешка з Ляхів, Судислав Бернатович з многими Полянами. А з Пересопниці прийшов Мстислав Німий з многими воями, з Володимира Олександр з братами з многими воями, з Луцька Інгвар прислав свого сина з многими воями з Дорогобужа і Шумська. Романові ж [Ігоревичеві] в поміч прийшли Половці й Ізяслав Володимирич з ними 5. Угри не могли перемогти 6, і Половці, побачивши се, сильно налягли на них, ті їхали передом до ріки Лютої, і як би не над’їхали Ляхи і Русь [не допустили б Половці]: зійшовши, насилу перепровадились через ріку Люту. Серед стрілянини Половців і Русі проти них Марцел [угорський воєвода] стратив свою хоругов, Русь взяла її, і була велика ганьба Марцелові, і вернулися в свої колимаги, себто в стани [табор].
Потім Роман вийшов з города, щоб пошукати помочі у руських князів: коли був в Шумську на мості, вхопили його Зернько і Чухома і приведено його в стан до князя Данила і до всіх князів та воєводів угорських. І послали до горожан, кажучи їм: "Піддайтеся! князя вашого взято!" Ті не вірили, поки не переконались, і [тоді] Звенигородці піддались.
1 Імператора німецького (властиво, «римського короля)».
2 Людовіка, сина Германа, ландграфа тюрінгського.
3 Се голова боярської олігархії, колишній провідник партії Ігоревичів — опозиції проти Романа.
4 Опускаю дальше вичислення угорських воєвод, з іменами досить зміненими і усною передачею і переписувачами.
5 Син Володимира Ігоревича, що княжив в Галичі.
6 Тут упускаю фразу непевну через суперечні варіанти.
Відти пішли до Галича, і Володимир утік з Галича, і син його Ізяслав: гонили за ними до Нізди ріки, і бився Ізяслав над Ніздою рікою, і відібрано у нього коней "сумних" [що везли міхи, бесаги на собі], і з тим вернулись до Галича.
Тоді приїхала княгиня велика Романова — побачити свого сина рідного Данила. І тоді бояри володимирські й галицькі, Вячеслав володимирський і Володислав галицький, і всі бояри володимирські і галицькі і воєводи угорські посадили князя Данила на столі батька його, великого князя Романа, в церкві св. Богородиці Приснодівиці Марії. Отже, король Андрій не забув своєї давньої любові, що мав до свого брата великого князя Романа: послав своїх воїв і посадив його сина в Галичі.
Узятих же князів: Романа, Святослава, Ростислава Угри хотіли відвести до короля, але Галичане стали їх просити, щоб їх повішено, в помсту. Прихилили Угрів великими дарами, і віддано їх на повішення, в місяці сентябрі.
Данило ж княжив у Галичі, такий ще малий, що й матері своєї не пізнав, і по якімсь часі Галичане вигнали Данилову матір з Галича. Данило зостався без матері і плакав за нею, бувши малим. І під’їхав Олександр, тивун шумавинський, і взяв його коня за повід, той же [Данило] витяг меча і вдарив його — втяв його коня. Мати вийняла меч з його рук і, упросивши його, зоставила в Галичі, а сама пішла до Белза, лишивши його у невірних Галичан. Се був замисел Володислава, бо вона [Романова княгиня] хотіла сама княжити» (487).
З подій по смерті Мстислава, коли Данило розпочинає свою вже власну боротьбу за Галич, наведу, насамперед, отсе мальовниче оповідання про похід Данила і Василька в поміч Конрадові мазовецькому в його війні з Володиславом Старим:
«Данило і Василько прийшли до Конрада, і, порадившися, пішли на Каліш, і вечером прийшли над Вепр. Другого дня, на світанку перейшли ріку Пресну і пішли до міста. Був тої ночі великий дощ. Бачучи, що ніхто не протистає, почали воювати та полонити. Русь догонила до Милича і Старгорода, і зачепила кілька сіл воротиславських. Взяли великий полон і завернулись, прийшли в стани, думаючи, як його йти на бій під город, але Ляхи не хотіли битись.
Другого дня Данило й Василько, взявши воїв своїх, пішли до города. Конрадові подобався руський бій, і він понужав своїх Ляхів, але ті все-таки не хотіли. Приступили оба до воріт калішських і послали Мирослава з іншими полками взад города. Бо город обійшла вода і сильна лозина і верби, і не знати було, де хто б’ється: коли тут відступали від бою, там натискали, а коли там відступали, тут саме натискали. Через таку непереглядність і не взято города того дня. Летіло каміння з заборол як сильний дощ, стояли в воді, аж, нарешті, стали на сухому: на наметаному камінні. Розвідний міст і журавля запалено, а міські ворота Ляхи ледве загасили. Данило і Василько ходили по-під городом, стрільці стріляли на город з різних місць і ранено людей, що стояли на заборолах, 160.
Коли настав вечір і вернулися до своїх станів, Станіслав Микулич сказав: "Де ми стояли, там нема води, ні високої греблі [валу]". Данило всів на коня і сам поїхав на оглядання городу, і побачив, що воно так. Приїхав Данило до Конрада і рече йому: "Якби ми раніше знали се місце, город [відразу] був би здобутий!" Конрад став просити їх, аби
Другого дня знову Приступили до города. Другого дня Данило і Василько послали людей своїх, і коли ті стояли й теребили ліси наоколо городу, горожане не сміли й каменя кинути на них, а просили, щоб Конрад прислав Пакослава і Мстіуя. Пакослав сказав Данилові: «Зміни одежу і поїдь з нами». Данило не хотів, але брат рече: "Піди, послухаєш їх раду". Бо Конрад не вірив Мстіуєві. Данило тоді взяв на себе Пакославів шелом і став за ними.
Мужі стояли на заборолах і говорили їм: "Так скажіть великому князеві Конрадові: «Сей город чи не твій? і ми, мужі, що знемоглися в городі сім, чи іншої сторони? ні, ми люде твої, і ваша братія, чому нас не пожалуєте? Коли нас Русь візьме в полон, яку славу з того дістане Конрад? коли руська хоругов стане на заборолах, кому честь учиниш, чи не Романовичам? а свою честь знищиш! Ми нині твому братові служимо, а завтра твої будемої не дай слави Русі, не губи городу сьогої" І багато такого говорили. Пакослав же рече: "Конрад би радо вам милость учинив, та Данило дуже лютий, не хоче, аби ми йшли геть, не взявши города", а потім засміявся й каже: "Та от стоїть сам, говоріть з нимі" Князь його штурхнув ратищем і зняв з себе шолом. Тоді вони крикнули з городу: "Прийми нашу службу, молимо тебе, вчини мир!" Той же [Данило], дуже посміявшися і поговоривши з ними багато, взяв від них двох мужів і поїхав до Конрада. І Конрад учинив з ними мир і взяв від них закладнів.
Русь тоді багато взяла в полон челяді і бояринь, а [потім] положили між собою присягу Русь і Ляхи: коли на будуче буде між ними усобиця, Ляхам не воювати руської челяді, а Русі лядської. І по тім вернулись від Конрада додому з честю, за божою поміччю: вчинили йому поміч велику і з славою вернулися до краю свого. Бо ніхто з князів не входив до землі Лядської так глибоко, крім Володимира Великого, того, що землю охрестив» (505).
Потім по якімсь часі поїхав Василько до Суздаля, на весілля свого шурина, до великого князя Юрія, взявши з собою Мирослава й інших. Данило ж був в Угровську, коли прислали Галичане, переказуючи: "Судислав пішов на Пониззя, а королевич зостався в Галичу, приходь борше!" Данило зібрав наборзі воїв і послав Дем’яна на Судислава, а сам з дружиною малою пішов з Угорська до Галича. На третій день прийшов на ніч до Галича, а Судислав не витримав перед Дем’яном і побіг до Галича. Коли Данило приїхав під Галич, Галич уже зачинився. Данило взяв Судиславів двір — предивно було бачити, що́ там було вина, овочів, харчу, списів, стріл. По сім Данило, побачивши, що його люди обловились, не хотів стояти під городом і перейшов на другий бік Дністра. Судислав же вночі вбіг до міста: взято з його воїв людей, і ті сказали, що Судислав уже в Галичі.
Данило стояв в Угольниках, на березі Дністра. Галичане й Угри виїхали й стрілялися на льоду. Ввечері ж рушив лід, ріка наводнилася, і тоді запалили на Дністрі міст — беззаконний лихий Семьюнко, подібний до лисиці своєю червоністю. Тоді ж прийшов Дем’ян з усіма галицькими боярами, з Мирославом, з Володиславом і многими боярами галицькими. Данило сим тішився, а мостом журився, як його перейти Дністер. Погнав до мосту і побачив, що кінець його згас, і була радість велика. Другого дня прийшов ще Володимир Інгварович, і перейшли міст і стали на березі Дністра.
Другого дня, вставши, Данило об’їхав город і, зібравши землю Галицьку, став наоколо нього чотирма частинами. А зібрав від Бібрки аж до ріки Ушиці і Прута, і обступив великою силою. І ті, знемігшися, передали город [1230].
Данило ж, узявши город, попам’ятав любов короля Андрія і пустив його сина — відпровадив до ріки Дністра. Пішов з ним один тільки Судислав, і за ним кидали каміння, кажучи: "Іди з городу, мятежниче землі!"
Та як Андрій [королевич] прийшов до батька і брата, Судислав неустанно говорив: "Ідіть на Галич і перейміть Руську землю, коли не підете, вони укріпляться на вас!"
І вийшов Бела рікс, себто король угорський, з великою силою. Сказав так: "Не устоїть город Галич, і ніхто не визволить його з рук моїх". Та як ввійшов в гори угорські, послав на нього Бог архангела Михаїла відтворити хлябі небесні: коні топились, самі [вояки] вибігали на високі місця, він же [король] таки поривавсь забрати город і землю. Але Данило молився Богові, і Бог врятував його з руки переможних. Обступив [король] город і послав посла, і крикнув посол голосом великим, рече: "Слухайте слів великого короля угорського: нехай не підмовляє вас Дем’ян, кажучи: "таки визволить і визволить нас Бог!" І нехай не вповае ваш Данило на Господа, кажучи: "не віддасть він сього города королеві угорському!" Стільки на інші краї ходив я [король], то хто може утриматися від моєї руки і від сили полків моїх?"
Але Дем’ян кріпився, погрози його не злякався, і Бог був йому помічник. Данило привів собі Ляхів і Половців Котяневих: у короля були Половці Беговарсові 1, але Бог пустив на них рану фараонову. Город тримався, а Бела знемагав і пішов від города, полишивши за собою людей: багато дружинників і фаревників [кінних]. Коли горожане напали на них, багато їх попадало до ріки, інші були побиті, інші поранені, інші забрані, як той каже: «Скірт ріка лиху гру заграла горожанам» 2, так і Дністер лиху гру заграв Уграм.
1 Імена половецьких ханів.
2 Алюзія до гри слів в однім епізоді «Хронографії» Маляли: з приводу повені, котрою ріка Скірт затопила місто Едесу, згадується старе пророцтво, що «Скірт лихого скірта скіртне горожанам», бо скірт, skirtema — вибрики, жарти, skirtao — брикати.
Король же відти пішов до Василева, перейшов Дністер і погнав к Прутові. Бог бо попустив був рану, і ангел побивав їх, так помирали: одні з підошов виступили як з черевика [стопи їм відпадали], інші влізши до коней згинули, інші злізшися до огня і піднісши м’ясо до уст помирали. Багато їх помирало від різних ран, а хлябі небесні далі їх топили» (508).
Коли так він пішов, через невірство бояр галицьких, Данило, за божою волею, здобув свій город Галич. Але в безбожних боярах галицьких була коромола, і, змовившися з братаничом його [Данила] Олександром на убивство і передання землі його, одного разу, бувши на нараді, збирались вони запалити огнем [двір Данилів?], коли милостивий Бог вложив в серце Василькові вийти з хати і жартом вийняти меч свій проти королевого слуги, а інший тим часом жартом же вхопив щит. Коли невірні Молибоговичі побачили се, напав на них від Бога страх, сказали: "Пропав наш замисел!", і побігли, як окаянний Святополк.
Тим часом як вони тікали, а Данило і Василько ще нічого не знали, і Василько поїхав до Володимира, безбожний Филип закликав Данила до Вишні: другу змову вчинили з Олександром його братаничем на його убиття. В’їхав він уже в Браневичеві релі, коли прийшов посол від тисяцького його Дем’яна і сказав: "Той пир тобі недобрий, бо умовлено між безбожним твоїм боярином Филипом і братаничем твоїм Олександром, щоб тобі убитому бути. Отже, як почуєш се, вертай назад і задержи стіл батька твого!" Коли Коснятин оповів се, він [Данило] завернувся на ріці Дністрі, а безбожні бояри деінде перевезлися, не хотячи бачити лиця його. Приїхавши до Галича, послав до брата свого князя Василька: «Іди на Олександра». Олександр утік до Перемишля, до своїх однодумців, а Василько забрав Белз. Івана ж, свого сідельничого, послав на невірних Молибоговичах та Волдрисі, і вхопив Іван Михалкович їх 28, але смерті вони не дістали, милость одержали. А одного разу, коли він [Данило] на пиру веселився, один з тих безбожних бояр залив йому лице з чаші, і він то стерпів, аби Бог їм за то колись віддав 1.
1 Се виглядає на пізнішу дописку, яка розбиває оповідання про війну з Олександром.
Сам Данило скликав віче, зостався з 18 вірними строками та з Дем’яном, тисяцьким своїм. Рече їм: "Чи хочете бути мені вірні, аби йти мені на ворогів моїх?" Вони ж кликнули: "Вірні єсьмо Богові і тобі, нашому господинові! ідемо з божою поміччю!" А соцький Минула рече: "Господине, не подавивши пчіл, меду не їдати". Помолившися Богові і Святій Пречистій Богородиці, Михаїлу архангелові божому, він спішно вийшов з невеличким військом. Ще Мирослав прийшов до нього на поміч з малим числом отроків. Невірні ж усі йшли йому в поміч, удаючи вірних — разом з тими, з якими змовлялись, бо прийшло лихо на них. Коли Данило прийшов до Перемишля, Олександр не витримав і втік. В пагінці збитий був Лев [з коня] — хоробрий був і з великою честю помер. Невірний же Володислав Юрієвич, що був у змові з ними гонив за ним [Олександром] аж до Сянока і Угорських воріт.
І так Олександр вимкнувся, лишивши все майно своє, і так дістався на Угри, і прийшов до Судислава, бо Судислав тоді був на Уграх. Судислав узявся до його справи, удався до короля Андрія і підняв до походу короля угорського Андрія. І прийшов король Андрій з сином Белою і з другим своїм сином Андрієм під Ярослав. Від князя ж Данила зачинилися в Ярославі бояри Давид Вишатич і Василь Гаврилович. Потім як Угри бились аж до заходу сонця і город від них відбився, [Данилові бояре] ввечері вчинили раду. Давид сполошився: теща його, вдова Кормильця Ніздила, була прихильна Судиславові, він її називав матір’ю; вона казала йому [Давидові]: "Не можеш утримати сього городу". Василь говорив йому: "Не погубім честі князя нашого, сей неприятель не може здобути сього города", бо був муж кріпкий і храбрий. Але Давид не слухав його і все-таки хотів віддати город. Приїхав з угорських полків Чак і рік йому: "Не зможуть вас здобути, бо дуже побиті". І Василько сильно обставав, щоб не віддавати города, але той [Давид], маючи "ужасті" в серпі, все-таки віддав город, сам же ціло вийшов з усім військом.
І так здобувши Ярослав, король пішов до Галича. Тоді Клим’ята з Голих гір утік від князя Данила до короля і за ним передались усі бояре галицькі. Відти король пішов до Володимира. Прийшовши під Володимир, здивувавсь йому і рік: "Такого города не надибав я і в Німецьких краях!" Так бо стояли оружники на нім, і блищались щити і оружники як сонце. В городі ж був Мирослав. — іншими разами хоробрий, а тоді Бог зна чого замішався в умі. Уложив згоду з королем, без відома князя Данила і брата його Василька, і віддав за умовою Олександрові Белз і Червень. А в Галичі король посадив сина свого Андрія, за змовою невірних Галичан. Мирослав же заперечив [потім], коли оба брати [Данило і Василько] докоряли йому дуже: "Пощо вчинив мир, коли мав велике військо?" [Казав]: "Я Червня їм по умові не віддавав".
Поки король стояв в Володимирі, князь Данило забрав великий полон, воюючи коло Бужська [вар.: Белза], і король вернувся на Угорщину» (511).
Тепер наведу ще декілька відривків з останньої частини повісті, писаної уже паралельно з подіями, як я думаю. Починаю з оповідання про Ярославську битву (1245), що являється найбільш артистичним епізодом цілої повісті:
.«Потім Ростислав 1 попросив тестя свого короля, аби послав з ним військо на Дем’яна. Одержавши військо, пішов в Лядську землю і просив Лестькову 2 і переконав її, так що вона послала з ним Ляхів. Визначніші бояри й інші Ляхи повтікали були з землі і хотіли йти до Данила, але, довідавшися про Ростиславів вихід, бажаючи заробити ласку у Лестьковича і матері його, вони пішли в поміч йому [Ростиславові] , по малім часі старійший з них, Творіян, був взятий в неволю Данилом.
1 Син Михайла Всеволодича, внука Святополка Київського (описаного в «Слові о полку Ігоревім»), що поставив се завдання: здобуття Галичини, сіверській династії, з початком галицьких замішань, і сю політику продовжував потім його син Всеволод, внук Михайло і правнук Ростислав.
2 Вдову кн. Лешка, тодішню регентку.
Ростислав же спішно прийшов на город Ярослав. Але що в городі були Данилові і Василькові люди, багато бояр, і город він бачив, що кріпкий, то пішов на Перемишль. І зібрав багато тутешніх людей [тъземъльцЂ] воєнного знаряду і городського [для облоги] і пороків [таранів], ісполчив своє військо і знов пішов к Ярославові, а Перемишль лишив за собою. Думав собі так: "Коли сього не здобуду, то [принаймні] той затримаю".
Поки він стояв під городом і будував пороки, щоб ними здобути город, стався великий бій перед городом, і він велів своїм охабитись, аби горожане не покалічили йому вояків, поки він наставить знаряд до пороків. Похвалявсь перед своїми вояками і говорив: "Коли б довідався, де Данило та Василько, їхав би на них: щоб і з десятьма вояками, їхав би на них!" Так пишаючись, зробив ще й гру [турнір] перед городом; і бився з Воршем, і впав під ним кінь, і звихнув він собі плече, і був той знак не на добро!
Данило ж і Василько, довідавшися про той ворожий наступ його, помолилися Богові й почали збирати воїв. Послали до Кондрата [Конрада мазовецького], сказали: "Через тебе прийшли на нас Ляхи, тому що ми помагаємо тобі". Він прислав поміч, Данило ж і Василько післали [ще й] до Литви, просячи помочі, і від Мендовга [теж] була послана [їм] поміч. Але обидві не наспіли, а показав їм свою поміч Бог, що не від людської помочі побіда, але від Бога. Отже, наборзі зібравши воїв, пішли [Данило і Василько], а [наперед] послали Андрія, щоб оглянув і укріпив город, що вже близький рятунок їх [горожан].
Коли ще вої не дійшли ріки Сяну і позсідали на полі, щоб узброїтись, сталось над військом знамено таке: "Надлетіли орли і багато вороння, як велика хмара — птиці грались, орли клекотіли і плавали на, крилах своїх і підкидалися в воздусі, як ніколи не було іншим разом, і се було знамено на добро. Данило ж, узроївшися і взявши воїв своїх, пішов до ріки Сяну. Брід був глибокий, і наперед переїхали Половці, і, над’їхавши, побачили стада їх [неприятеля], бо не було їх сторожі коло ріки. Половці не посміли їх розграбити без княжого повеління, а ті, уздрівши, втекли з стадами своїми до станів своїх. Данило ж і Василько не забарились, але скоро перейшли ріку й, ісполчивши конників, з пішаницями пішли на битву потиху. Але серце їх було кріпке на битву і поривалось на битву. Льва ж як дитину поручив [Данило] Василькові, хороброму і кріпкому бояринові, аби стеріг його.
Ростислав, побачивши прихід неприятельський, ісполчив і своє військо: Русь, Угрів і Ляхів — і прийшов назустріч. Пішаниць же лишив проти воріт городських — стерегти воріт, щоб не вийшли [звідти] на поміч Данилові та не порубали пороків. І так Ростислав, ісполчившись, перейшов глибоку дебру і як ішов проти Даниловому полку, Андрій дворський, бажаючи не дати йому вдарити на полк Данилів, сильно вдарив на полк Ростиславів. Зломилися списи як грім тріснув, і з обох сторін багато впало з коней і вмерло, а інші були скалічені від кріпості удару колійного. Данило ж послав двадцять мужів вибраних в поміч йому. Василь же Глібович, Всеволод Олександрович і Мстислав, не можучи [дотримати] Андрієві, побігли назад до Сяну. А Андрій, хоч зостався з малою дружиною, наїзжаючи кріпко, боровся з ними.
Данило ж, побачивши, що на Василька йдуть кріпко Ляхи, співаючи керелешь [киріє елейсон], і сильний голос реве в полку їх, а зблизу побачивши наступ Ростиславів, в заднім полку Філя з хоругвою стоїть, рекучи: "Русь на битву запальні, витримаймо натиск їх — на довгу січу вони не витривалії" — та Бог не послухав його похвалки 1, і прийшов на нього Данило з Яковом Марковичем і Шелвом. Шелва збито, Данила вхоплено, але він вирвався з рук і виїхав з бійки. Побачивши Угрина, що йшов в поміч Філі, збив його копієм, оружіє зломилося в нім, і він спав і випустив дух. О того ж гордого Філю, Лев, ще малим будучи, зломив копіє своє. Знов же Данило раптом напав на нього, розбив полк його і хоругов його роздер наполи. Побачивши се, Ростислав побіг, і Угри повернулися тікати.
Василько ж як зразився з Ляхами і обі сторони відступили й дивились на себе, Ляхи лаялись, кажучи: "Погонім на великі бороди!" Василько ж відрік: "Даремне ваше слово, Бог нам помічник!" І штовхнув свого коня, і той рушився. Ляхи ж, не витримавши, побігли від лиця його. Данило ж, женучи через дебру глибоку на Угрів, котрих Русь побивала, журився братом, не знаючи; побачивши ж його хоругов, як жене за Ляхами, був в радості великій. Став на могилі проти города, і приїхав до нього Василько. Данило хотів гонити за ними, але Василько стримував його. Ростислав же, зміркувавши, справив коня свого на утечу.
Багато Угрів і Ляхів було побито і взято, і з усякого війська було багато взято. Тоді ж і Філя гордий вхоплений був Андрієм двірським і приведений до Данила, і убитий Данилом. Мирослав же привів Володислава, злого мятежника землі, в той день був він убитий, і багато різних Угрів побито, з гніву.
Данило ж і Василько не пішли в город, і Лев став на місці, серед трупів, являючи воякам свою побіду, тим часом як вояки ще й опівночі гонили і приїздили і приводили багату здобич, і всю ніч не переставав клик — тукали один одного.
Так Бог явив милость свою і дав побіду Данилові в канун великих мучеників Фрола і Лавра [17/VIII]. Данило запалив город [укріплення] 1, що поставив Ростислав, і з множеством полонянників пішов до Холму, котрий збудував сам. Над’їхала Литва і Ляхи Кондратові наспіли до нього, на битву, j вернулись. А Ростислав утік в Ляхи і, взявши жінку свою, пішов в Угри. На те був прийшов з жінкою з Угорщини до Лядської землі, бо мислив в умі своїм взяти Галич і ним володіти, але за високомисліє його Бог не зробив того, що він замишляв» (535).
1 Я полишив сю, на нинішні граматичні вимоги неправильну, конструкцію, щоб ближче віддати се характеристичне місце.
Безпосередньо по тім наступає друге інтересне оповідання — про подорож Данила до Орди, восени того ж року (про ситуацію див. в «Історії України-Руси, ПІ, с. 64):
«Потім прислав Могучій посла свого до Данила і Василька, що були тоді в Дороговську: "Дай Галич!" Був [Данило] в великім смутку, бо не укріпив своєї землі городами, і, подумавши з братом своїм, рішив їхати, рік: "Не дам половини вітчини моєї, поїду сам до Батия!" Виїхав на празник св. Дмитра, помолившися Богу, і приїхав до Києва, що держав Ярослав 1 боярином своїм Дмитром Єйковичем. Прийшовши в дім архистратига Михаїла, званий Видобич, скликав калугери і монаший чин і велів ігуменові і всій братїі творити молитву про нього. І відправили, аби йому милость від Бога дістати, і сталося так. І впавши перед архистратигом Михаїлом, виїхав з монастиря човном, видячи [перед собою] біду страшну і грізну.
Прийшов до Переяслава, і стріли його Татари. Відти поїхав до Куремси і побачив, що нема в них добра. Через те почав ще більше сумувати душею, бачучи, як володіє ними диявол — їх погані і невірні чарування і Чінгізові вигадки, погані його кровопиття і всякі його чари. Приходящих царів, князів і вельмож водив він наоколо куща на поклін сонцеві, місяцеві і землі, дияволові і помершим в аді батькам їх і дідам і матерям. Погана прелесть їх! Слухаючи про неї, почав [Данило] дуже журитись.
Відти прийшов до Батия над Волгу, щоб йому поклонитись. Прийшов там Ярославів чоловік Сонгур і сказав йому: "Брат твій Ярослав кланявся кущеві і тобі [доведеться] кланятись!" Рік йому [Данило]: "Диявол говорить з уст твоїх! нехай Бог замкне уста твої і не слухане було слово твоє!" В той час позвано його до Батия, і Бог ослобонив його від злого їх біснування і чарування. Поклонився їх звичаєм і ввійшов до вежі їх. [Батий] рік йому: "Данило, чому ти давніше не прийшов? Ну та добре, що тепер прийшов! Чи п’єш чорне молоко, пиття наше, кобилячий кумуз [кумис]?" Той [Данило] відповів: "Досі не пив, а тепер, як ти велиш, вип’ю?" Той же рече: "Ти вже тепер наш Татарин, пий наше пиття!" Він напивсь і поклонивсь їх звичаєм і, сказавши слова свої, рече: "Піду поклонитись великій княгині Баракчін". Рече: "Йди!" Пішов і поклонивсь по обичаю. І прислав [Батий] вина чум, переказав: "Не звикли ви пити молока, пий вино!"
Ой гірше лиха татарська честь! Данило Романович, великий князь, що володів Руською землею: Києвом, Володимиром і Галичом й іншими краями з братом своїм, нині сидить на колінах [по-татарському] і холопом називається! Дані від нього хотять, і життя вже не сподівається, погроз слухаючи! Ой, зла честь татарська! Його [Данилів] батько був царем в Руській землі, покорив Половецьку землю і воював інші краї, коли його синові нема честі, то кому може бути! Злобі й лесті їх нема кінця! Ярослава великого, князя суздальського, зіллям струїли. Михаїла, князя чернігівського, за те, що з боярином своїм Федором не поклонилися кущеві, ножем зарізано, як то перше сказали ми їм кланяння, як по-мученицьки вінець прийняли. Інших князів і бояр побито!
Був у них князь [Данило] 25 день, і відпущено йому, і поручена була йому земля його і тим, що були з ним. І прийшов він в землю свою, і стрінув його брат і сини його, і був плач по обіду його, але ще більша радість була про здоров’я його 2.
1 Ярослав, син Всеволодів, князь Володимира Суздальського.
2 Тут наступає, очевидно, потім вложена записка про похід на ятвягів.
І стало відомо по всіх краях про його прихід від Татар, що Бог сохранив його. Король угорський того ж року прислав «віцького», рече: "Візьми у мене доньку за свого сина Льва". Боявсь [тепер] його, що був у Татар, побідою побідив Ростислава й Угрів кого.
Роздумавши з братом, [Данило] не поняв віри його словам: бо вже давніше зрадив, обіцявши дати свою доньку. Але йшов митрополит Кирил, посланий Данилом і Васильком на поставлення на митрополію Руську: коли він був у короля, переконав його король многими словами, дарами прихилив [казав]: "Проведу тебе в Греки з великою честю, коли Данило вчинить зо мною мир". Той же [Кирило] сказав: "Клятвою поклянись мені, що не зміниш слова свого, то я піду і приведу його [Данила]". І митрополит прийшовши, рече йому [Данилові]: "Що ти хотів, тепер маєш: візьми його доньку свому синові за жінку". Василько теж сказав йому: "Іди до нього, він же християнин!" Тоді Данило пішов, узявши сина свого Льва і митрополита; пішов до короля в Ізволін, узяв його доньку синові за жінку і віддав йому бояр, котрих Бог дав йому в руки, як він з братом подолів під Ярославом. Вчинив з ним мир і вернувся в землю свою» (537).
Тепер остання дописка:
«По смерті герцога, званого Фрідріха [австрійського], коли він подолів у війні короля угорського, а потім убитий був в битві своїми боярами, і стався мятеж між сильними людьми за честь і волость герцогову — землю Ракуську і землю Штирську, король угорський — рікс — і король чеський бились за неї, і король угорський, шукаючи помочі, хотячи заволодіти землею Німецькою, підняв [Данила] — послав до Данила, кажучи: "Пришли до мене сина Романа, віддам за нього сестру герцогову і віддам йому землю Німецьку". І Роман поїхав "в Німці", і він [король] віддав герцогову сестру за Романа і зложив приречення, котре не списалисьмо все, через великість його [1252].
По тім послав до Данила, рік: «Ти мені свояк і сват, поможи мені на Чехів". І переконав його, і він [Данило] пішов своєю дорогою на Опаву [нім. Тропау], сам же [король] полонив землю Моравську: багато городів розсипав, села попалив і велике убивство сотворив землі тій. Данило ж з’їхався з Болеславом і міркував, як пройти в землю Опавську. Болеслав не похочував, але жінка його помагала своїми словами Данилові, бо була донька угорського короля на ім’я Кінга, а Данило бажав того почасти задля короля, почасти хотячи слави, бо досі не було в Руській землі нікого, хто б воював землю Чеську: ні Святослав Хоробрий, ні Володимир Святий. І Бог його хотіння сповнив — спішив бо і поривався на війну.
Взяв сина свого Льва і поміч від брата Василька — тисяцького Юрія, зійшовся з Болеславом і пішов з Кракова. Прийшли на ріку Орду до города, званого Козлий, і приїхав до нього Володислав. син Казимира, [сина] Лісконогого Мєшка; взявши кінних і піших, прийшли над ріку Псину. Тут Данило і Лев стали радитися з Володиславом, куди б воювати; але він не сказав правди і провідників дав "на льсти". Отже, князь Данило послав Льва і Товтивила і Едивида і двірського і все військо, а сам зоставсь з малим числом бояр і Юрієм тисяцьким. Лев же пішов і воював, і побачивши, що провідники брешуть, перестав їх слухати: пішов в лісні гори і взяв великий полон.
Данило ж, ідучи до Опави з Болеславом, послав сторожам своїх Ляхів. З Опави ж виїхав Андрій з Чехами. Стрілись і збились, і подолів Андрій. Ляхів було мало, одних побив, других побрав, і ввійшов у Ляхів великий страх. Приїхав Данило і рік їм: "Чого жахаєтесь? чи не знаєте, що війна без упавших не буває? чи не знаєте, що ви пішли на мужів, на неприятелів, а не на жінок? коли мужа вб’ють на війні, то яке тут диво? інші дома помирають без слави, а сі померли зі славою! укріпіть серця ваші і підійміть оружіє своє на неприятеля!" Сими словами їх укріпив, і багато ще іншого говорив їм, і пішов до Опави. Побачив, що охрестні села біжать до города, многе множество, і не було йому кого послати, рече Володиславові: "Вчинив єси мені неправду, а себе погубив! якби Лев і люди мої всі були тут, великий "ураз" учинили б ми землі сій, і город сей був би, мабуть, здобутий!" І жалував, що відіслав сина свого Льва і воїв. Намовляв Ляхів їхати до городу, але вони не хотіли, і він бачив се, журився, не знаючи ні про сина ні про військо, де вони. Ляхи ж не хотіли їхати під город, але хотіли стати оподалік. А збір всім воям воєвальним був призначений приїхати під город. Данило, отже, сказав: "Якщо ви й підете геть, я сам зостанусь, з малою дружиною, чекатиму своїх воїв". Болеслав і Ляхи послухали сього і стали нижче міста на ріці Опаві, бо не сміли відлучитись від нього.
Того ж вечора прийшов Лев з воями, маючи з собою великий полон, Того ж вечора зробили раду: другого дня обійти город, попалити все зовнішнє: доми, обійстя і гумна. Коли настав ранок, так зробили. Але Болеслав не пішов за ріку, а став на горах ісполчившись, а Володислав пішов. І прийшовши до перших воріт, попалили; прийшли до других воріт — виїхали Чехи, кількох з них убили, а інших прогнали; Бенеш же зоставсь перед воротами з хоругвою. Околицю города коло других воріт попалено також. Прийшовши ж до третіх воріт, велів Данило зсідати й палити околицю города. Люди разом кинулись до города, і Німці, побачивши такий сильний натиск руський, стали тікати. Кількох їх убито в воротах, і, тікаючи, вони не зачинили воріт. Данило ж сильно хорував на очі і не побачив, що сталося в воротах: бачив, що люди його біжать і, витягнувши меч, затримав їх, і так не взято города. Пізніше довідавшися, що сталось, зажурився, що города не взято. Був знужений хоробою і змучений і рік синові свому: "Попали всю околицю города, а я піду до свого "колимагу", себто стану. Всю бо війну хорував на очі і багато радили йому вертатись, але він не послухав.
Другого дня знявшися, пішов горі Опавою, полонячи і палячи, і став коло города, званого Насиля [нім. Nassidel], чувши, що в тім городі тримають Русь і Ляхів. Рано ісполчившися, прийшов під місто, і ті, побачивши наступ множества полків, не витримали і піддались. Взявши город, випустив в’язнів, на городі поставив свою хоругов, зазначуючи побіду, а самих помилував і, відійшовши, став у німецькім селі.
Прочувши ж, що Бенеш поїхав до Глубичич, другого дня Данило, з Болеславом сполчившись, пішов до Глубичич, полонячи і палячи. Володислав же пославши попалив все охрестне, себто окольне, і зле зробив, бо через те не взяли города. Бо коли Данило і Болеслав прийшли під город, всі вої хотіли взяти город приметом. Вітер сильно віяв на город, а город був зроблений з ялини, отже, бачучи малий вал, вояки шукали дров і соломи, їздили туди й сюди, щоб підкинути під город, та й не знайшли, бо всі охрестні і поблизькі села попалив був Володислав, і через те не запалено города.
Того вечора стали думати: "Куди нам іти, чи до Особологи, чи на Герборта, чи вертатись нам додому?" Але Герборт прислав Данилові меч і покору свою. Подумали Данило і Болеслав: "Всю ми землю полонили!" і другого дня, завернувши назад, [Данило] перейшов ріку Одру і перейшов через землю Володиславову.
Тоді ж у Кракові були посли папи: принесли від папи благословення, вінець і титул королівський ["сан королевства"] і хотіли бачити князя Данила. Але він рече їм: "Не годиться мені бачитись з вами в чужій землі, але потім".
Відти пройшов він через землю Судомирську і прийшов з честю і славою в город Холм, в дом Пречистої, впавши, поклонивсь і прославив Бога за все, що сталось. Бо ніхто з руських князів не воював Чеської землі. Повидався з братом своїм і був в великім радості: перебував в домі св. Івана 1 в городі Холмі, з веселієм славлячи Бога і Пречисту його Матір і св. Івана Златоустого [1253].
В той час прислав папа поважних послів, що несли вінець, скіпетр і корону, те, що зветься королівський сан, переказуючи: "Сину, прийми від нас вінець королівства!" 2 Перед тим ще присилав він до нього єпископа бернського і каменецького, казав: "Прийми вінець королівства", але в той час він не прийняв, рік: "Неприятель-Татарин не перестає зле жити з нами, то як можу прийняти вінець без помочі від тебе?" Опіза ж прийшов, несучи вінець і обіцюючи: "Будеш мати поміч від папи!" Він же таки не хотів, але намовила його мати, Болеслав і Сомовіт [Зємовіт] і бояри лядські, говорили, аби прийняв вінець, "а ми єсьмо на поміч проти поганих!" І так прийняв він вінець від Бога, від церкви святих Апостолів і від престолу св. Петра і від отця свого папи Некентія і від усіх своїх єпископів 3. Некентій бо прокликав тих, що хулять правовірну грецьку церкву, і збирав собор робити правовір’я і об’єднання церков.
А прийняв Данило вінець від Бога в городі Дрогобичі, йдучи на війну з сином Львом і з Сомовітом князем лядським. Брат його вернувсь, бо мав боляка на нозі, тому послав воїв своїх всіх з братом. Коли король Данило 4 прийшов на землю Ятвязьку і воював, Лев довідався, що в лісі зробив засіку Стейкинт і з ним Ятвяги, і він погнав на нього, взявши людей, і прийшов до засіки. Ятвяги вибігли против нього з засіки, а кінні, що були з ним [Львом] повтікали. Лев зсів з коня і сам один бився з ними кріпко. Тоді ті, побачивши, що Лев сам один б’ється з ними, вернулися дехто в поміч йому. Лев же вбив списа свого в щит [Стейкинта], так що той не міг закритись, і вбив Лев Стейкинта мечем, і брата його проколов мечем. Вони [Ятвяги] побігли, і він гонив за ними пішо, а інші на конях гонили їх і кололи. Король же Данило став в домі Стейкинтовім, і Лев приніс йому оружжя Стейкинтове і брата його й доказав побіду свою, так що отець його король в великій радості був з мужества і відваги сина свого» (549).
1 Про холмську церкву Івана Золотоустого, збудовану Данилом, див. нижче.
2 Епізодична манера автора розриває й тут зв’язь подій і робить враження, наче тут мова про якесь нове посольство папи, тим часом як тут маємо до діла з тим же посольством легата Опіза, з котрим Данило бачивсь у Кракові. Про політичні обставини, що стримували Данила від коронації, щоб не дражнити Татар, див. в «Іст. У.-Р.», III2, с. 72.
3 3 огляду на дражливе питання про унію української церкви з Римом, що виникло в зв’язку з переговорами з курією й коронацією, автор хоче підчеркнути, що Данило, приймаючи від папи корону, нітрохи не вирікався своєї церкви.
4 Від моменту коронації літописці не забувають протитулувати Данила королем.
Наведені виїмки дають поняття про характер сеї повісті, котру варто було пізнати ближче як одну з першорядних пам’яток нашої старої літератури. З огляду на яскраве відбиття сучасної культури, ідеології й класових настроїв, також на вдатні і мальовничі малюнки старого життя вона заразом являється одною з цінніших цінніших документів європейського середньовіччя взагалі, не кажучи вже про першорядну вартість як історичного джерела.
Приходиться лише жалкувати, що автор, який так мальовничо і живо описав свою верству й її життя, так мало сказав про себе самого.
Ми не тільки не знаємо його імені, але й соціального становища, й обставин його життя. Він чоловік Романовичів, який живе інтересами їх та їх двору, от що могли ми сказати. Персональної близькості до котрого-небудь з князів за ним не помітно.
Брак яких-небудь церковних відомостей і чисто світський настрій, спеціальне замилування в війнах і воєнних речах (дослідники відзначили давніше вже, напр., таку подробицю, що він записує колір коня, даного князем в дарунку) дають думати, що духовною особою сей автор не був, не вважаючи на книжне, спеціально біблійне очитання. Правдоподібно, був він членом меншої дружини або одним з двірських служебників. Похвальні вирази, в яких він говорить про «печатника Курила», Данилового канцлера і начальника канцелярії тим самим («мудростью и крЂпостью удержа Бакоту», «инеми мудрыми словесы глаголоста»), піддають гадку, чи літописець не був одним з «писарів» княжої канцелярії, помічником печатника і учасником його походу на Бакоту описаного тут (при кінці 1241).
При тім треба ще зазначити, що хоча центром оповідання являється «галицький мятеж», все ж особливої знайомості і близькості до Галичини спеціально за автором непомітно. Той тон, яким він говорить сумарично про «невірних» і «безбожних Галичан», скорше промовляє за тим, що він жив не в Галичині, а на Волині або на Побужжі.
Аргументом за сим була б і та цікавість, яку він виявляє до пограничної дрібної війни з литовськими племенами і Польщею, ареною котрої було Побужжя, а також і та обставина, що там, очевидно, була продовжена потім його повість, в 1250 — 60-х роках.
Продовження Галицького літопису. Галицька повість, закінчена, по вище наведеним спостереженням, на подіях 1255 р., в літописнім збірнику, що нам її переховав, продовжується далі до р. 1289 (по іпатській хронології — до р. 1292), і ся хронологія робить враження одностайного і безпереривного оповідання. Але, розглядаючися в дійсній хронології описаних подій, не тяжко запримітити в нім кілька перерв, і се, в звязку з іншими особливостями, дає можливість орієнтуватися в його наверствуваннях.
Повість про Куремсу і Бурандая. Перше продовження хоче оповісти про напад татарського воєводи (темника) Куремси на Волинь, що стався при кінці 1255 р. Як привід, оповідається похід Данила на людей татарських київськоволинського пограниччя, що мав послужити прологом його «рати противу Татаром» в ширших розмірах. Була се акція дуже відповідальна і смілива для тих часів, коли все тремтіло перед Татарами; від неї, очевидно, сподівалися багато і слідили її події з великою увагою, але вона урвалася в самих початках, не підтримана союзниками, які прирікли були Данилові поміч. Центром оповідання являється, очевидно, пожежа Холма, що сталась під час Куремсиного наступу, стероризувала населення і перебила мобілізацію. Автор при сій нагоді описує історію Холма і його будови.
По сім, з невеликою хронологічною перервою, не заповненою ніякими подіями, наступає оповідання про прихід на Русь другого татарського воєводи, Бурандая, що заступив місце Куремси: як він після першої розвідки, що мала на меті приспати увагу Романовичів, зручно окупував їх землі при кінці 1259 р. і зажадав знищення всіх укріплень. В сій трагічній історії, яка, очевидно, була головною темою для автора, його оповідання з особливою любов’ю спиняється знов-таки на Холмі, відновленім після пожежі: як він щасливою вигадкою «великого князя Василька, наче від Бога посланого горожанам», урятувався від сеї загальної руїни. Таким чином сі дві історії — Куремсиного і Бурандаєвого наступу — зв’язуються не тільки спільністю теми — татарської біди, але й індивідуальними інтересами автора, зв’язаного, очевидно, з Холмом якимись особистими зв’язками. Може, був то холмський мешканець, місцевий священик, або взагалі церковник, судячи по детальному оповіданню (єдиному в нашій старій літературі) про холмські церкви та їх оздоби.
Правдоподібно, урятування Холма під час Бурандаєвої руїни піддало йому гадку описати обидва сі епізоди, зв’язані з Куремсиним і Бурандаєвим нападом: нещастя, яке впало на Холм під час першого, і щасливе вирятування під час другого. Писалось воно, очевидно, між Бурандаєвим погромом і смертю Данила, ще за його життя, себто в рр. 1260 — 3. Маю то враження, що автор мав перед очима Галицький літопис, який уривався на епілогу австрійської акції Данила. Тому своє оповідання написав як її продовження, тою ж манерою, без років, з такими ж загальними означеннями, як «потомъ же», «времени минувшу», і взагалі в початках своєї повісті стояв під сильними впливами стилю Галицької повісті — поволі тільки виломлюється з-під них. Через се перехід від Галицького літопису до сеї повісті про напади Куремси і Бурандая сам по собі такий незамітний, що тільки по іншим прикметам можна запримітити кінець одної, а початок другої. Інша рука, інший круг ідей і інтересів, кінець кінцем, відчувається ясно. Сього автора інтересують не стільки воєнні подвиги і пригоди, скільки справи громадські, політичні, культурні; се земська людина, а не мандрівний лицар. Форма його оповідання дедалі стає теж відмінною від галицької повісті. Зникають штучні дієприкметникові конструкції, оповідання стає простіше і свобідніше. Нема там окрас і мальовничих образів; нема книжних цитат. Стиль більш наближається до київських повістей XII в.
Щодо змісту, то ся невеличка повість, 10 сторінок старого видання, належить до найбільш дорогоцінних пам’яток нашої старої письменності. Мало котра дає нам так багато для розуміння політичних, соціальних, культурних відносин, особливо в таку критичну, переломову хвилю, як середина XIII в. З тих усіх причин уважаю потрібним навести кілька уривків з неї — в перекладі:
«По Куремсиному наступі кременецькому [1254] підняв Данило похід на Татар. Порадившися з братом і сином, послав Діонисія Павловича, взяв Межибож, і посім воювали Данилові і Василькові люди Болохів, а Львові Побоже і людей Татарських.
По весні знов послав він [Данило] сина свого Шварна на Городок і на Семоць і всі городи, що сиділи під Татарами — Городськ і по Тетереві до Жедечева. Возвягляне ж обманули Шварна: взяли від нього тивуна і не дали йому тивунити. І так Шварно прийшов [назад], вибравши городи всі, і за ним слідом прийшли [з покорою] до Данила Білобережці, Чернятинці й усі Болоховці.
Прислав і Мендовг до Данила: "Пришлю до тебе Романа [Даниловича] з Новгородцями [Новгородка литовського], аби йшли до Возвягля, а відти на Київ". І визначив час [сходинам] під Возвяглем. Данило з братом і пішли до Возвягля, з великим військом, чекаючи вісті від Романа і Литви. Стояв в Корецьку день, чекаючи від них вісті, нарешті, пішов до Возвягля. Наперед послав сина Шварна, аби об’їхав город, щоб ніхто з них не утік. Було з ним 500 воїв, і горожане, бачучи, що з князем мало війська, сміялись, стоячи на городі. Другого дня прийшов Данило з множеством полків, з братом і сином Львом; коли побачили се горожане, жах узяв їх: не витримали і піддались. Він город запалив, а людей вивів і дав їх в поділ [як невільників]: одних братові, других Львові, інших Шварнові, і пішов додому, взявши город [і залишивши дальший похід]. Коли Роман і Литва прийшли під город, і Литва, нічого не знаючи, поїхала до города [і не знайшла нічого] , крім головень та псів, що бігали по городишу, — жалувала і плювала, говорячи по-свойому: «Янда!» — та призиваючи богів своїх, «Андая і Дівірікса», і всіх богів поминаючи, себто бісів. По сім Роман поїхав за батьком, взявши трохи- людей, а решту відправив додому; Данило повеселився з Васильком, а Лев поїхав додому [556] 1.
1 Опускаю оповідання про сутичку з тою Литвою, що, не поспівши в похід, почала грабувати в околицях Луцька.
По сім Куремса пішов на Данила і Василька — наїхав несподівано. Василько став ладитись у Володимирі, а Данило в Холмі, і послали до Льва, аби приїхав до них. Куремса, не переїжджаючи Стира, послав людей під Володимир. Коли неприятелі під’їхали під город, вийшли на них горожане пішо і бились з ними кріпко і зробили вилазку з города, [так що Татари] пішли до Куремси назад і оповіли: "Горожане борються з нами кріпко!"
Данило ж і Василько таки далі збирались, бажаючи битися з Татарами. Та трапилось за гріхи так, що [під ту хвилю] загорівся Холм від проклятої баби. Далі розповімо про заснування города, красу церков і великі їх утрати, — так що всі жалували. А від того, що таке полум’я було, аж з усеї землі було видко зорю — зі Львова дивлячись можна було бачити, і по полям белзьким, від горіння такого сильного поломені, люди подумали, що то Татаре запалили город, і поховалися в лісові місця, через те не зібрались.
Данило ж з’їхався з братом і потішав його не журитися по-поганськи посланою від Бога бідою, але покладатися на Бога і на нього зложити свою журу. Так воно і вийшло [що Бог їх потішив]. Потім поїхали до Володимира і, зібравши трохи дружини, молилися Богові, щоб їх захистив від татарського находу. Не можучи зібрати дружини, посилали туди й сюди. Припадком Василькові люди, виїхавши, надибали Татар, побили їх і забрали полонянників. Потім під Луцьком як стояв Куремса сотворив Бог чудо велике: Луцьк не був обсаджений ані приготований, збіглось до нього людей багато, була зима і вода велика; коли [Куремса] прийшов під Луцьк, не міг перейти, хотів здобути міст, але горожане міст відрубали. Він поставив пороки, щоб їх відігнати, але Бог і святий Іван і святий Микола сотворили чудо: такий вітер настав, що як кидали пороком, то вітер вертав каміння на них, а коли ще сильніше стали кидати, божою силою зломивсь їх порок, і, нічого не вдіявши, вернулися в свої становища, себто в поле.
Але що попереду написали, як згорів Холм під час Куремсиного походу [тепер докінчення]. Город так був заснований: божею волею, Данило, як княжив у Володимирі, збудував город Угровськ і поставив у нім єпископа, їздячи на полях і лови діючи, побачив на горі місце гарне і лісисте, окружене полем, і спитав туземців: "Як зветься місце се?" Вони рікли: "Холм ім’я йому". І він улюбив се місце і задумав поставити на нім маленький городець: обіцяв Богові і святому Іванові Златоустому зробити церкву в його ім’я. І зробив малий городець, а побачивши, що Бог йому помічник і Іван поспішник, збудував город уже інакший, такий що вже й Татари не могли здобути, тоді як Батий всю Руську землю взяв. Тоді то й церква св. Трійці була спалена і потім знову була збудована.
І побачив князь Данило, що Бог помагає місту тому і став скликати прихожих людей: Німців, Русь, Ляхів і з інших народів. Приходили вдень і вночі, молодики і "мастери" всякі, тікали від Татар сідларі, лучники, тульники, ковалі до заліза, до міді і срібла. З’явилось життя. Наповнилися двори, і поле наоколо города і села.
Збудував він церкву св. Івана, красну і гарну; будова її була така: чотири комари [арки], від кожного рогу перевід, а поставлені на чотирьох людських головах, вирізьблених одним артистом ["хитрЂцом"]. Три вікна прикрашені римськими шклами. При вході до олтаря стояли два стовпи [колони] з цілого каменя, на них комари, і верх високо прикрашений золотими звіздами по синьому. В середині поміст [підлога] злита з міді і чистого олова — блестіла як зеркало. Двоє дверей, прикрашені білим галицьким каменем і зеленим холмським, витесаним і докритим різьбами ніким житрецем Авдієм. Високорізьби [приліпи] на них були розписані всіма кольорами і золотом: на передніх Дверях святий Спас, а на північних святий Іван. Всі дивувались, дивлячись.
Ікони, принесені ним з Києва, прикрасив камінням дорогим, бісером [перлами] і золотом: Спаса і святої Пречистої, що йому дала сестра Федора, ікони принесені з монастиря Федора, стрітення з Овруча, від його батька, варті подиву — вони погоріли в церкві св. Івана, один тільки Михаїл зостався з тих чудових ікон. Дзвони приніс з Києва, інші тут вилив — все то огонь попалив.
Серед города вежа була висока, так щоб бити з неї наоколо города: з споду підбудована каменем на висоту 15 ліктів, сама збудована з дерева тесаного і вибілена як сир, так що світилася на всі сторони. Коло неї був студенець, себто колодязь, на 35 сяжнів [глибини] 1.
1 Тут приписка не на місці: «прекрасні храми [горіли], і мідь плила від огня, як смола».
Насадив сад прекрасний і [в нім] поставив церкву в честь святим безмездникам Кузьмі і Дем’яну — має вона чотири стовпи, витесані з цілого каменя, що держать верх, від них другі [стовпи] до олтаря св. Дмитра, що стоїть перед бічними дверми, гарний, привезений здалека, Перед городом за поприща стоїть кам’яний стовп, і на нім з каменя різьблений орел; висота каменя десять ліктів, а разом з головами й підніжками 12 ліктів.
Побачивши таку шкоду городу, ввійшов [Данило] до церкви, оглянув шкоду і дуже жалував, але, помолившись Богові, відновив церкву і посвятив — єпископ Іван святив. І знов помолився Богові і відбудував [город] тверділий і вищий — тільки такої вежі не зміг збудувати: інші городи будував проти безбожних Татар, тому не збудував її. Церкву ж в городі Холмі поставив превелику, в ім’я пресвятої Приснодіви Марії, великістю і красотою не меншу від попередніх. Прикрасив її пречудними іконами, і чашу привіз з Угорської землі, вирізьблену з червоного мармуру, предивного мистецтва, з змієвими головами наоколо. Поставив її перед церковними дверми, званими царськими, зробив з неї хрестильницю, святити воду на святе Богоявлення; блаженний єпископ Іван зробив у ній [бракує слова], точений з гарного дерева і позолочений всередині і зверху, вартий подиву [560].
По якімсь часі прийшов і став на місці Куремси з множеством татарських полків, з великою силою безбожний і злий Бурандай. З Куремсою Данило воював і ніколи не боявся Куремси, бо не міг йому Куремса зробити нічого злого, аж доки не прийшов Бурандай з великою силою. Прислав до Данила послів, переказуючи: "Іду на Литву; коли ти мирен [з нами], іди зо мною". Данило сів з братом і сином і радилися в смутку: знали, що як Данило поїде, не буде се з добром. Подумали всі, і поїхав за брата Василько. Проводив його брат до Берестя і послав з ним людей своїх. І помолився Богові, святому Спасові ізбавникові — тій іконі, що в городі Мельнику в церкві святої Богородиці стоїть нині в великій честі: обіцяв йому [Спасові] Данило король прикрасами прикрасити його. [Наступає оповідання про участь Василька в Бурандаєвім поході на Литву, 1258 р.].
По сім минув рік, і була тишина по всій землі. Було в тих днях весілля у Василька князя в Володимирі городі: віддавав доньку свою Ольгу за князя Андрія Всеволодича, до Чернігова. Був там Васильків брат Данило король з обома своїми синами: з Львом і з Шварном, й інших князів багато, і бояр багато. І як було тоді веселіє немале в Володимирі городі, прийшла тоді вість Данилові королеві і Василькові, що йде окаянний, проклятий Бурандай. І дуже сумні були з того брати, бо прислав так переказуючи: "Коли ви мої мирники, стрітьте мене, а хто мене не стріне, той мені ратний [неприятель]". Василько князь поїхав Напроти Бурандая з Львом, своїм синовцем, а Данило король не поїхав з братом: послав на місце себе владику свого холмського Івана.
І поїхав Василько князь зі Львом і з владикою напроти Бурандая, взявши багато дарів і пиття, стрів його коло Шумська, і вийшов Василько з Львом і владикою перед нього з дарами. Дуже він великий гнів показав Василькові князеві і Львові, так що владика стояв у великім перестраху. А потім Бурандай сказав Василькові: "Коли ви мої мирники, розкидайте всі свої городи". Лев розкидав Данилів і Стожок, послав відти також розкидати Львів, а Василько послав, щоб розкидати Кремінець і Лучеськ. Наперед же себе послав Василько з Шумська до брата свого Данила владику Івана. Приїхавши до Данила, почав владика оповідати, що було, і Бурандаїв гнів розповів йому. Данило, настрашившися, втік до Ляхів, а з Ляхів утік до Угрів.
Бурандай пішов собі до Володимира, і Василько князь з ним. Не дійшовши до города, став на ніч на Житани, і Бурандай почав говорити про Володимир: "Васильку, розкидай город!" Князь Василько став думати про город, і що не можна було на борзі його розкидати через його великість, велів його запалити, і так через ніч він весь згорів. Другого дня приїхав у Володимир Бурандай і побачив своїми очима, що город весь згорів, і став обідати і пити у Василька у дворі. Пообідавши ж і напившись, заночував коло П’ятидня. Другого дня прислав Татарина, на ім’я Баймура. Приїхавши до князя, Баймур рече: "Васильку, прислав мене Бурандай, велів мені город розкопати". Василько йому одрік: "Роби, що тобі повелено". І той почав розкопувати город, знаменуючи образ побіди.
По сім пішов Бурандай к Холмові, і з ним Василько з боярами і слугами своїми. Коли прийшли під Холм, город був зачинений. Прийшовши, стали оподалік і не могли нічого зробити, бо були в нім бояре і люди добрі, і город кріпко обсаджений пороками і самострілами. Ьурандай, побачивши кріпость городу, що здобути його не можна, почав говорити Василькові князеві: "Васильку, се город брата твого! поїдь, скажи горожанам, аби піддались!" І послав з Васильком трьох Татар, що розуміли руський язик, що їм говоритиме Василько, приїхавши під город. Василько ж поїхав під город і взяв собі в руку каміння; прийшовши під город, почав мовити горожанам, а Татари, послані з ним, слухали: "Костянтине холопе, і ти, другий холопе, Луко Івановичу! се город брата мого й мій: піддавайтесь!" І сказавши, кинув долів камінь, даючи їм зрозуміти сею хитрістю, аби бились, а не піддавались. І так говорив і тричі кидав долів камінь. І се великий князь Василько наче від Бога був посланий на поміч горожанам — дати їм раду сею хитрістю. Костянтин, стоючи на заборолах города, розгадав своїм умом раду, подану йому Васильком, і рече князеві Василькові: "Їдь собі геть, а то дістанеш каменем по голові! ти вже не брат єси братові твому, а неприятель йому!" Татари ж, послані під город з князем, вислухавши, поїхали до Бурандая й розповіли Василькові слова: як він говорив горожанам і що горожане говорили Василькові. [По сім наступає оповідання про похід Бурандая на Польщу і погром Сендомира].
Історія подій в Литві по смерті Мендовга. Після повісті про наступи Куремси і Бурандая іде оповідання про українсько-литовські відносини і події 1260-х років. Головні моменти в нім такі: історія убивства Мендовга, усобиця після його смерті, помста Войшелка за смерть батька, його резиґнація і передача великого князівства Шварнові Даниловичеві, убивство Войшелка Львом з зависті за спадщину. Як в попередній повісті увага автора була скуплена на відносинах до Татар, так тут вона скуплена на відносинах литовських так грунтовно, що смерть Данила згадується принагідно тільки в зв’язку з сими литовсько-українськими відносинами. Мабуть, пізнішою рукою ся згадка була розширена, щоб дати щось подібне до пристойного некролога, так само як пізнішою рукою були повставлювані короткі записки, які тепер носять іпатські дати 1265 і 1266. Я наведу сю записку про Данила, яка являється таким скромним епілогом його епопеї, розповідженої в Галицькому літопису. Петитом [у квадратних дужках] подані ті фрази, які здаються мені пізнішим додатком до основного оповідання, вискладаного більшим письмом:
«Княжашу же Войшелкови в ЛитвЂ и поча єму помагати Шварно князь и Василко. Нареклъ бо бяшеть Василка отца себЂ и господина. А король бяшеть тогда впадъ в болесть велику, в нейже и сконча животъ свой [и положиша во церкви святЂй БогородицЂ юже бЂ создалъ. Се же король Данило князь добрый, хоробрый и мудрый, иже созда городы многи и церкви постави, и украси Ђ розноличьными красотами. Бяшеть бо братолюбьємъ свЂтяся с братомъ своимъ Василкомъ. Сей же Данило бяшеть вторый по СоломонЂ]. По сем же Шварно пойде в помочь Войшелкови, а Василько князь отъ себе посла єму помочь всю свою рать. [Войшелкъ же нареклъ бяшеть Данила яко отца собЂ и господина]. И приде же Шварно c помочью в Литву к Войшелкови, и видЂвъ Войшелкъ помочь Шварнову и Василкову отця своєго, и радъ бысть велми. И нача пристраиватися и поиде в силЂ тяжьцЂ, и нача городы имати во ДявелътвЂ и в Налмцанехъ. Городы же поимавъ, а ворогы своя избивъ, и тако придоша во своя си».
Татарські відносини, які так інтересували автора попереднього оповідання, автора нинішнього оповідання займають настільки мало, що «мятежь великъ» в Татарах, що, без сумніву, дуже сильно відбився на відносинах Орди до України, він не завів зовсім до свого оповідання, і про се загадала тільки одна з тих, пізніших, очевидно, записок, які розбивають оповідання про події на Литві.
Все се наводить на гадку, що се оповідання про литовсько-українські події писані іншою рукою, а не тою, що описала походи Куремси і Бурандая, хоча се продовження могло теж писатися в Холмі. Що автор писав в Холмі, можна думати особливо на тій підставі, що в оповіданні особлива увага присвячена Шварнові, котрого уділом був Холм.
Стилістично се оповідання не відрізняється нічим особливим від попередньої повісті. Стиль доволі свобідний, простий, ясний, зрідка трапляються риторичні образи в тім роді:
бяхуть бо полци вкдішиємь яко боровЂ велиции...
або: не мало бо показаста мужьство своє,
и не побЂгоста братъ от брата,
ту же прияста побЂдный конець,
Дещо нагадує старі повісті XII в. Взагалі оповідання досить живе і літературне. На взірець наведу кінцевий епізод — про те, як Лев забив Войшелка:
«Потім Войшелк віддав своє княження затеві свому Шварнові, а сам захотів прийняти знову монаший чин. Шварно дуже його намовляв, аби княжив з ним на Литві, але Войшелк не хотів, так казав: "Я багато согрішив перед Богом і людьми, княжи вже ти, а земля забезпечена". Так Шварно й не міг ублагати його і почав княжити на Литві, а Войшелк пішов до Угровська до монастиря, до святого Даниїла: взяв на себе чернецьку одіж і став жити в монастирі, так казав: "От тут коло мене син мій Шварно, а другий — господин мій, отець, князь Василько, тими потішатимусь!" Григорій полонинський, його наставник, ще був жив; Войшелк, розпитавши, чи він жив, був рад і послав по нього, кажучи: "Господине, отче, приїдь сюди!", і він приїхав до нього і наставив його на чернечу путь.
Під той час прислав до Василька Лев, так переказуючи: "Хотів би я з’їхатись з тобою, аби й Войшелк при тім був". Василько послав по Войшелка, на страстнім тижні, так рік: "Присилав до мене Лев, аби ми з’їхались; ти не бійся нічогої" Войшелк боявся Льва і не хотів їхати, але поїхав на Василькову поруку. Приїхав по святій неділі до Володимира і став в монастирі св. Михаїла великого. Марколг Німчич запросив до себе всіх князів на обід: Василька, Льва, Войшелка; почали обідати, пити і веселитись. Василько, напившись, поїхав додому спати, а Войшелк поїхаз до монастиря, де стояв. Потім Лев приїхав до нього, до монастиря, і почав говорити Войшелкові: "Куме, напиймося по чаші вина!" І почали пити. Диявол же, від початків не бажаючи добра людському родові, вложив в серце Львові — убив він Войшелка, з зависті, що той дав Литовську землю його братові Шварнові. І такий був кінець його убивству 2. Опрятавши тіло його, положили в церкві св. Михаїла великого».
На сім, очевидно, кінчилось се оповідання. Слова «и такъ бысть конЂць убитья єго» — характеристична фраза, яка тричі повторюється на протязі сього доволі невеликого оповідання (приблизно рівновеликого з попередньою повістю про Куремсу і Бурандая), доволі ясно на се вказує 1. Слідуюча фраза: «княжащю же по Войшелку Шварнови в Литовьской земли, княживъ же лЂтъ не много и тако преставися» дописана, очевидно, іншим автором: тим, що виповнив прогалину між оповіданням про литовські справи і повістю про Володимира Васильковича. Повість про Войшелка була, значить, написана перед смертю Щварна, що сталася в р. 1269. Можливо, що написано її зараз же по смерті Войшелка, але рік його смерті не відомий докладно (1267 або 1268).
1 «И тако бысть конЂць Миндовгову убитью» (568).
2 И тако бысть конЂць убитья Тренятина (569).
И »«къ бысть конЂць убитья єго (Войшелка) (573). Правдоподібно, кінцева фраза попереднього оповідання: «И тако бысть конЂць Судомирьскому взятью» навіяла сей меланхолійний рефрен.
Повість про Володимира Васильковича. Те, що наступає по історії «Войшелкова убитья», і аж до кінця рукопису — до подій 1289 р., описане одною рукою — з виїмком може самих кінцевих записок та деяких можливих вставок (одначе дуже виразно чужа рука ніде не виступає). Списано се як продовження попереднього оповідання, людиною, очитаною в літописах — правдоподібно, в сім власне літописнім збірнику, котру вона продовжила, може, й переписала наново і в продовженні притримувалась способу попередніх частей Галицько-волинського літопису: писала без років, по можності прагматично, не ганяючись за річними записками. Приступила до сього діла не скоро, а саме, як можна помітити, зимою з 1286 по 1287 рік. Се доволі ясно виступає з отсих обставин:
Оповідаючи, що сталось по смерті Войшелка, що по недовгім князюванні Шварна там запанував «окаянний, беззаконний і проклятий, немилостивий Тройден», автор додає, що він «живъ же лЂтъ 12 и тако преставися безаконьникъ». І далі, оповідаючи різні факти з литовсько-українських відносин, він двічі (при подіях р. 1275 і 1278) завважує, що се діялось «Тройденови же єще княжащу в Литовьской землЂ». Отже ясно, що се писалось уже по смерті Тройдена, що вмер десь в рр. 1281 — 2.
Подібну вказівку дає пригадка, серед оповідання про події 1286 р. (наїзд Володимира на польське пограниччя). Автор пригадує, як то раніше Ляхи були повоювали Берестейщину в 1280 р. Ясно, що події 1280 року не записувались зараз, а вписані були пізніше: автор тоді не вписав сього воювання, а пригадав його собі пізніше.
Се потверджується іншими спостереженнями. Час від убивства Войшелка, де кінчилась запись 1260-х рр., і до зими 1286 — 7 рр. заповнено дуже нерівномірно. Для п’ятиліття 1268 — 1273 р. маємо тільки записки про факти, зв’язані з головними діячами історії: смерть Шварна, на місці котрого в Литві настав Тройден, а холмський стіл перейшов до Льва; в Володимирі помер Василько і його місце зайняв його син Володимир. Роки 1273 — 1280 виповнені доволі значною скількістю споминів (одначе річних записок, які б вказували на сучасну запись, нема тут зовсім); але для п’ятиліття 1280 — 1285 знов маємо дуже мало, і цілі роки, по два, по три, світять пустками. Аж зима 1286 на 1287 р. виповнена цілим рядом подій, і з них декотрі настільки маловажні для місцевого життя, що могли бути записані тільки рівночасно (смерть малого сина Юрія Львовича, повінь в Німеччині, звістка про пошесть записана кількома наворотами з різними варіаціями). І після того досить багате і повне оповідання йде до самого кінця (не рахуючи кінцевих записок), а в центрі подій стоїть історія хороби і смерті волинського князя Володимира Васильковича, його передсмертні розпорядження і перехід князівства до його брата Мстислава Даниловича в 1288 — 9 рр. Автор, очевидно, був людиною дуже близькою до князя Володимира, видимо, пробував при нім, при його передсмертних переїздах з Володимира до Любомля, Берестя, Камінця — дальше від Татар, які тоді товклися в околиці Володимира. То ж поставив своїм завданням описати кінець сього дорогого йому князя і прославити по силам своїм його пам’ять, як тільки вияснився його скорий і неминучий кінець.
Маючи перед очима Галицько-волинський літопис, закінчений смертю Войшелка, сей автор при кінці 1286 року, правдоподібно, приступив до свого діла. Хороба князя Володимира в сім часі прибрала вже такі грізні форми, що всім і самому князеві став ясним і певним його недалекий кінець, і він почав формальні розпорядження своєю спадщиною. Сі розпорядження, розпочаті в грудні, формально перед татарським ханом, під час походу на Польщу, продовжені потім переговорами з Мстиславом в січні, і тестаментами, списаними в лютім, очевидно, дали привід авторові до його праці. Насамперед, він коротко записав фінал литовських подій, розповіджених в останній частині літопису. Самі сі литовські події його більше не інтересують, він лиш принагідно згадує про деякі факти, зв’язані з пограничними війнами. Натомість досить багато уділяє місця споминам про участь Володимира Васильковича й його свояків, галицьких князів, в усобицях польських, що дуже займали волинський двір, та про походи татарської Орди на Литву, Польщу й Угорщину в 1270 — 1280-х роках, що переходила через галицько-волинські землі, чинячи великі спустошення, і вимагала участі українських князів («Тогда бо бяху вси князи в воли татарьской», завважає кожного разу автор, і ся фраза, як сумна скарга, переходить через його повість 1). З р. 1277 2 стрічаємо характеристичне для його манери оповідання про заснування города Камінця, на р. Лосні, де доживав потім свої дні князь Володимир, і з ним пробував автор.
1 Іпат., с. 585, 586, 588, 591.
2 Рік 1276 іпатської хронології.
Оповідання се, між іншим дає характеристичний культурно-історичний образок — ворожіння з якоїсь книги Святого письма (найчастіше до того вживано Псалтир, тут Пророки): де книга розігнеться і яка фраза прочитається, з того брати собі вказівку:
«И по семъ вложи Богъ во сердце мысль благу князю Володимерови — нача собЂ думати, абы кде за Берестьємь поставити городь. И взя книги пророческыя, да тако собЂ во серци мысля рче: "Господи Боже, силный и всемогий, своимъ словомъ вся созидая и разстрояя! што ми, Господи, проявить грЂшному рабу своєму?" И на томъ стану. Разгнувъ же книги, и выня ся єму пророчьство Исаино: "Духъ Господень на мнъ, єгоже ради помаза мя, благовЂстить нащимъ посла мя, исцЂлити съкрушеная серцемь, проповъдати плънникомъ отпущениє и слЂпымъ прозрЂниє, призывати лЂто Господнє приятьно и день въздаянія Бога нашего, утЂшити вся плачущая и дати плачущимся Сіоню славу, за попелъ помазание и веселив, украшение за духъ уныния. И нарекуться роди правды, насажениє Господнє во славу. И созижють пустыня вЂчная, запустЂвъшая отъ рода". Князь же ВолодимЂръ отъ сего пророчества уразумЂ милость божию до себе и нача искати мЂста, абы кдЂ поставити городъ. Си же земля опустЂла по 80 лЂтЂхъ, по РоманЂ, нынЂ же Господь воздвигну ю милостью своєю. И посла Володимиръ мужа хитра именемъ Алексу, иже бяше при отцЂ его многы городы рубя. И посла и́ Володимеръ c тозЂмьци в челнохъ возверхъ рЂкы Лосны, абы кдЂ изнайти таково мЂсто — городъ поставити. Сей же изнашедъ мЂсто таково и приЂха ко князю и нача повЂдати. Князь же самъ Ђха c бояри и слугами и улюби мЂсто то надъ берегомъ рЂкы Лосны и стереби є. И потомъ сруби на немь городъ и нарече имя єму КаменЂць, зане бысть земля камена» (578).
Походом Ногая і Телебуги на Польщу при кінці 1286 р. розпочинаються без сумніву сучасні записки. Автор доволі докладно спиняється на страшних спустошеннях, починених при тім татарами в околицях Володимира і Львова, і з сього приводу пускається в побожні міркування про кару божу, послану за гріхи в образі сього татарського пустошення. Міркування сі нагадують монахів-літописців XI в., в Галицькому літописі не було ні одного такого місця. Рік потім виповнений короткими літописними записками, і по сім, з кінцем 1288 р., походом Телебуги і Алгуя на Польщу починається історія останнього року життя Володимира Васильковича, його передсмертних розпоряджень, переговорів в справі наслідування його князівства, за браком власного наслідника у нього, і т. под. Нарешті, літописець приступає до історії смерті свого патрона, сими словами: «Князю же Володимиру [Васильковичу великому] 1 лежащю в болести своєй полно 4 лЂта, болезнь же єго сице скажемь...»
1 Сих слів нема в Хлєбніковськім кодексі, і здається, що вони дописані потім.
Оповідання про його передсмертні дні, останні хвилі, смерть і похорон переплітається похвальними словами його чеснотам, почасти запозиченим і тільки парафразованим, почасти скомбінованим автором на взір «Похвали» Володимирові т. зв. Якова, панегірика Іларіона і княжих некрологів Київського літопису (особливо Мстислава Ростиславича). Спеціально воно вичисляє будови і фундації сього покійного князя, спиняючись особливо на книгах, наданих різним церквам; реєстр сей одинокий в своїм роді в нашім старім письменстві. І се закінчується словами: «Туто же положимъ конецъ Володимерову княжению». Коли зважимо, що автор фактично (по кількох переходових фразах про смерть Шварна і зв’язані з нею зміни) почав свою працю смертю Василька і переходом володимирського стола до його сина, то історія Володимира Васильковича, ним розповіджена від початку до кінця, тут дістає своє закінчення. Отже, наведена фраза закінчує не тільки останню історію хороби і смерті князя Володимира, а всю дотеперішню повість.
По сім наголовок: «Начало княжения в Володимири Мьстислава» (пізніша приписка: «великого князя»). Оповідання закінчується моментом, коли Володимирів наслідник Мстислав, приборкавши «коромолу», яка виявилась була в Берестю, фактично перейняв князівство Волинське і «сЂде на столЂ» на Великдень 1289 р. Оповідання цілком заокруглене, але до нього додані записки, мабуть, тим же автором того ж року. Спочатку іде посольство від князів литовських, далі приїзд Конрада мазовецького й оповідання про участь наших князів в польській усобиці, і, нарешті, «того же лЂта», потім «тоє же зими» — чотири короткі записки, може, авторові, а може, й іншої руки: побудування нагробної каплиці на гробі Романової княгині, заложення кам’яної вежі в Чорторийську, смерть князя пінського Юрія, смерть князя степанського Івана. Так тихо завмирає на сім місці наше літописання княжої доби.
Наведу сю повість про смерть Володимира Васильковича в цілості, пропускаючи тільки менш оригінальні місця:
«З початком зими [1288] послав Бог на нас меч свій, що послужить гніву його, за намноження гріхів наших. Пішов Телебуга, Алгуй з ним, з великою силою, і з ними князі руські: Лев, Мстислав, Володимир, Юрій Львович, і інших князів багато. Тоді всі князі руські були в волі татарській, покорені гнівом божим. І пішли всі вкупі. Володимир же князь був хорий, бо наслана була на нього рана неулічима; коли, йдучи на Ляхів, дійшли вони ріки званої Сан, Володимир, знудившись неміччю тіла свого, почав посилати до брата свого, кажучи так: "Брате, бачиш мою неміч, що я не можу, ні дітей у мене! Отже, даю тобі, братові свому, землю всю і городи після свого життя. От даю се тобі при царях [ханах] і при їх рядьцях [достойниках]".
Мстислав ударив чолом братові свому Володимирові, і Володимир післав до брата Льва і до братанича [синовця"] Юрія з тими словами: "От вам повідаю: дав я братові свому Мстиславу землю свою і городи". Лев же рече Володимирові: "Так і добре, що дав! Мені хіба шукати [відбирати] їх по твоїм життю? всі ходимо під Богом! Аби Бог дав і своїми проволодіти в теперішніх часах!»
По сім і Мстислав послав до брата свого Льва і до братанича свого, так переказуючи: "От, брат мій дав мені Володимир, всю землю свою і городи; коли маєш чогось шукати після життя брата мого і свого, то от маєш царів — от тобі цар, а от говори до мене що схочеш [заявляй претензії]", Лев же не відказав на те нічого.
По тім Телебуга пішов в Ляхи, і Алгуй з ним, а Володимира завернули назад, бо жаль було й дивитись на нього, бачучи його хоробу. І приїхав він до Володимира, і раді були всі люди, видячи свого господина, що приїхав здоров [роз.: живий]. І перебувши не багато днів у Володимирі, почав говорити княгині своїй і боярам: "Хотів би я виїхати до Любомля, бо докучила мені ся погань [татари]. Я чоловік хорий, не можу з ними пересправляти, а пройняли вже мене до печінок. От на моє місце єпископ Марк". І поїхав до Любомля з княгинею і слугами своїми двірськими. З Любомля поїхав до Берестя і, перебувши два дні в Берестю, поїхав до Камінця, і рече княгині своїй і слугам: "Як мине погань ся з землі, тоді поїдемо до Любомля".
По кількох днях приїхали до нього, до Камінця, слуги його, що були в Ляхах на війні з Татарами, Володимир же почав їх питати про Телебугу, чи пішов з Лядської землі. Вони відповіли: "Пішов". "А брат мій Лев, Мстислав і синовець мій чи здорові?" Ті відповіли: "Господине, всі добрі і здорові, і бояри і слуги!" Володимир похвалив Бога. Про Мстислава сказали, що пішов з Телебугою на Львів.
Тоді ж сказали: "Брат твій дає город Всеволож боярам, і села роздає". Володимирові дуже прикро стало на брата, і почав говорити: "От лежу в хоробі, а брат мій придав мені ще більшу хоробу: я ще живий, а він роздає городи мої і села мої! аж по моїм житті може роздавати". І послав Володимир посла свого з жалем до брата свого Мстислава, рік: "Брате, ти мене ні в полку [в битві] не взяв, ні копієм [приступом] не здобув, ні з городів моїх вибив, війною прийшовши на мене, а так зо мною чиниш! Ти мені брат, а другий брат Лев, а синовець у мене ще Юрій, я з вас трьох вибрав тебе одного і дав всю землю свою і городи по моїм житті, а за мого життя тобі не мішатися до нічого! Се я зробив за гордість брата свого і синовця свого — дав тобі всю землю свою!".
Мстислав же рече братові свому: "Господине, скажи 1, брате! Земля божа і твоя, і городи твої, і я над ними не волен, я в твоїй волі! і дай мені, Боже, мати тебе як батька собі і служити тобі всею правдою до життя мого аби тільки ти, господине, здоров був, більша у мене надія на тебе, скажи". І приїхав його посол до Володимира до Камінця, переказуючи Мстиславові слова. І Володимир був задоволений тими словами.
1 «Рци» — се особливість промов у сій часті: «на те скажи» (коли мова переказується через третю особу).
По тім [Володимир] поїхав із Камінця до Раю, і бувши там, почав говорити своїй княгині: "Хочу я послати по брата свого Мстислава, аби з ним договор учинити за замки і городи, і за тебе, княгиня моя мила Ольго, і за сю дитину, Ізяславу, котру я любив як свою рідну доньку. Бог бо мені не дав, за мої гріхи, своїх родити, але ся мені була як від моєї княгині роджена, бо взяв я її від матері її в пеленах і вигодував".
І послав до брата єпископа свого володимирського Евсігнія, а з ним Борка і Олов’янця тими словами переказуючи до нього: "Брате, приїдь до мене, хочу з тобою договір учинити про все!" Мстислав же приїхав до нього у Рай з своїми боярами і слугами, і з ними єпископ володимирський, і Борко і Олов’янець. Мстислав став на подвір’ї, і повідали йому слуги Володимирові: "Брат тобі приїхав". Той лежав у хоробі своїй, але, почувши приїзд брата, піднісся й сів і послав по брата свого. Той війшов до нього і поклонивсь йому. Володимир почав питати про Телебугу, що діялося в Ляхах, і куди був його вихід з Ляхів, і той розказав йому по ряду все, як було, і багато інших справ обговорив з ним [Володимир]. Мстислав же [потім] пішов на своє подвір’я.
Володимир же послав до нього єпископа свого з Борком і Олов’янцем, так переказуючи: "Брате мій, на те я тебе — скажи — прикликав: хочу з тобою договір учинити за землю і за городи, і за княгиню свою, і за свою дитину — хочу грамоти писати". Мстислав же сказав єпископові брата свого: "Господине, скажи, брате мій! чи я хотів шукати твоєї землі по твоїм життю? сього ані на серці у мене не було. Але ти рік мені єси, як були сьмо в Ляхах з Телебугою і Алгуєм, і брат мій Лев, і синовець Юрій також. Прислав єси ти, господине мій, брате мій, до мене переказуючи таке: "Мстиславе, даю тобі всю землю свою і городи свої по своїм життю". [Потім] Мстислав рече єпископові брата свого: "Господине — скажи — брате! Як любо Богові і тобі! Коли хочеш писати грамоти, як божа воля і твоя!"
Єпископ прийшов від Мстислава, оповідаючи братові слова. Володимир же велів писареві свому Ходорцеві 1 писати грамоти:
"Во имя Отца и Сына и святаго Духа. Молитвами Святыя Богородицы и приснодЂвы МаріЂ и святих ангелъ. Се азъ князь ВолодимЂръ, сынъ Василковъ, внукъ Романовъ, даю землю свою всю и городы по своємь животЂ брату своєму Мьстиславу, и столный свой городъ Володимеръ. Другую же грамоту написахъ брату своєму такую же. Хочю и єще и княгинЂ своей писати грамоту такую же".
"Во имя Отца й Сына и святаго Духа. Молитвами святыя Богородица приснодЂва Марія, святыхъ ангелъ. Се азъ князь ВолодимЂръ, сынъ Василковъ, внукъ Романовъ, пишу грамоту: далъ єсмъ княгинЂ, своєй, по своємь животЂ, городъ свой Кобрынь, и c людми, и з данью, како при мнЂ даяли, тако и по мнЂ ать дають княгинЂ моєй. Аже далъ єсмь єй село своє Городелъ [вар.: Городло] и с мытомъ, а людье како на мя страдали [вар.: тягли], тако и на княгиню мою по моємь животЂ; аже будеть князю городъ рубити, и ни к городу, а поборомъ и тотарьщиною ко князю. А Садовоє и Сомино же далъ єсмь княгинЂ своєй, и монастырь свой Апостолы, иже создахъ своєю силою. А село єсмь купилъ БерезовичЂ у Юрьєвича у Давыдовича в Ходорка 2, а далъ єсмь на немь [за нього] 50 гривенъ кунъ, 5 локоть скорлата [червоного сукна] да бронЂ дощатые, а тоє село далъ єсмь ко Апостоломъ же. А княгини моя по моємь животЂ аже восхочеть йти, а како єй любо: мнЂ не воставши смотрить, что кто иметь чинити по моємь животЂ".
1 Іпат.: Федорцю; Хл. і Пог.: Ходорцю.
2 Іпат.: Фодорка; Хл. і П.: Ходорка.
По сім післав Володимир до брата, так переказуючи: "Брате мій Мстиславе, цілуй нині хреста на тім, що не відбирати тобі по моїм животі нічого від моєї княгині, що я їй дав, ані від сеї дитини, від Ізяслави, ані віддати її неволею за нікого, але віддати, за кого буде моїй княгині любо". Мстислав же рече: "Господине — скажи — брате, не дай мені, Боже, того, аби я щось відбирав по твоїм житті у твоєї княгині і у сеї дитини, але дай мені, Боже, мати свою ятрів як достойну матір собі й шанувати її! А про сю дитину, що так говориш, то аби Бог її привів до того, то дай Боже мені її видати як свою рідну доньку". І на тім цілував хрест.
Се було Федорової неділі [7 — 14 лютого]. Зробивши договір з братом, [Мстислав] поїхав у Володимир. І, приїхавши у Володимир, їхав до єпископії, до св. Богородиці, і скликав володимирських бояр брата свого, і містичів [горожан] — Русь і Німців, і велів перед усіма читати братову грамоту, про віддання землі і всіх городів, і стольного города Володимира. І слухали всі від мала до велика. Єпископ же володимирський Евсігній благословив Мстислава хрестом воздвизальним на княження володимирське. Хотів уже й княжити в Володимирі, але брат йому не позволив, так рік: "Тільки по моїм житті може княжити". Перебувши кілька день в Володимирі, Мстислав поїхав у свої городи: в Лучеськ, Дубен, і в інші городи, котрих я не писав. Володимир же приїхав з Раю до Любомля, і тут лежав усю зиму в хоробі своїй, розсилаючи слуг своїх на лови. Бо й сам був ловець добрий, хоробрий: на вепра або медведя ніколи не ждав своїх слуг, аби йому помогли, сам скоро бив усякого звіра, і тим прославивсь по всій землі, бо дав йому Бог «вазнь» не тільки на самих ловах, але й у всім, за його добро і правду. Але ми вернемось до справи.
Коли настало літо і почув князь Кондрат Сомовитович [Конрад мазовецький], Володимирів брат, що він віддав всю землю свою і горо. ди Мстиславові, прислав до Володимира посла свого, переказуючи так: "Господине, брате мій, був ти мені замість батька: як ти мене держав під своєю рукою і своєю ласкою, я тобою, господине, княжив і городи свої держав, і від братії своєї відборонивсь і грізний був. А тепер, господине, прочув я, що ти дав всю землю свою і городи свої братові свому Мстиславові, і я надіюсь на Бога і на тебе: аби ти, господине мій, послав свого посла з моїм послом до брата свого Мстислава, щоб мене, господине, брат твій з твоєю милістю прийняв під свою руку і стояв би за мене в моїй обіді, як ти, господине мій, стояв за мною в моїй обіді".
Володимир же послав до брата свого Мстислава, так переказуючи: "Брате мій, сам відаєш, як я мав брата свого Кондрата: і честив і дарив, а в обіді його стояв за ним як за собою. Аби ти, задля мене, прийняв його також з любов’ю під свою руку і стояв за ним, коли б трапилось йому лихо". Мстислав же обіцяв Володимирові, так кажучи: "Брате мій, задля тебе радо приймаю з любов’ю під свою руку, а в обіді його, дай мені, Боже, голову за нього положити".
І по сім прислав Мстислав до Володимира, переказуючи йому: "Хотів би я видітися з Кондратом, подаю то Богові і тобі: як мені звелиш?" Володимир рече: "Повидайся з ним". Мстислав послав свого посла до Кондрата, переказуючи: "Хочу видітися з тобою, приїдь до мене". І приїхав Мстиславів посол, оповідаючи Володимирові Мстиславові слова, і він утішився тим.
По сім поїхав Кондрат до Мстислава і приїхав до Берестя, а потім приїхав до Любомля. Повідали Володимирові його слуги, рекучи: "Брат твій, господине, приїхав Кондрат". Він велів прийти до себе. Кондрат же прийшов до Володимира, що лежав в хоробі своїй тяжко страждаючи, і ввійшовши, поклонився, й плакався дуже, бачучи його хоробу і занепад його тіла красного. Обговоривши з братом багато справ, про котрі ми раніше писали, пішов на "подворьє" [мешкання]. Володимир же прислав йому свого коня, доброго-
Пообідавши, поїхав до Володимира, а з Володимира поїхав до Луцька. Як приїхав до Луцька, Мстислава не було там, а коло міста, на місці нікім званім Гай. Се місце гарне на вигляд, забудоване різними «хоромами», і церква була в нім предивна, красою сяла, тому подобалось князеві там пробувати. І поїхав Кондрат із Луцька до Гаю, Мстислав же стрів його з своїми боярами і слугами і прийняв його з честю і любов’ю під свою руку, по братньому слову Володимировому. Так рік: "Як тебе мій брат тримав, і честив і дарив, дай Боже й мені так тебе тримати, і честити і дарити, і стояти за тебе в твоїй обіді". І по сім почали веселитись. Мстислав же обдарував Кондоата гарними кіньми, в сідлах дивних, і дорогими одежами, й інших дарів дав йому багато і так відправив його з честю".
Наступає оповідання про те, як слідом Люблинці закликали Конрада виступити претендентом на краківський стіл по смерті Лешка, і Конрад просив Володимира послати з ним боярина свого Дуная для більшої поваги — «ать ми честно»,
«І в кілька день по сім прислав свого посла Юрій Львович до свого стрия князя Володимира, переказуючи йому: "Господине стрию мій! Бог відає й ти, як я тобі служив з усею правдою, мав собі як батька. Аби ти пожалував моєї служби. Бо нині, господине, прислав до мене батько, відбирає від мене городи, що мені був дав: Белз і Червень і Холм, а каже мені бути в Дорогочині та в Мельнику. А я б’ю чолом Богові і тобі, стриєві свойому, дай мені, господине, Берестя! То мені б було "сполу".
Володимир же рече послові: "Синовче, скажи, не дам! Відаєш сам, що у мене нема двох мов, ані не був брехуном, і Бог відає і все піднебесне: не можу порушити договору, що зробив з братом своїм Мстиславом: дав йому всю землю свою і городи, і грамоти пописав". З тими словами відправив посла свого синовця.
По сім же послав свого слугу, доброго, вірного, іменем Ратьшу, до брата свого Мстислава, так переказуючи: "Скажи братові мойому: "Прислав, скажи, до мене синовець мій Юрій, просить у мене Берестя, а я йому не дав ні города, ні села, і ти, скажи, не давай нічого". І взявши в руку соломи з постелі своєї, рече: "Хоч би я тобі, скажи, брате мій, отсей віхоть соломи дав, і того не давай по моїм житті нікому". Ратьша знайшов Мстислава в Стожку і сказав йому братові слова. Мстислав же вдарив чолом проти слів брата свого, рік: "Ти мені брат і ти ж мені отець мій, Данило король, коли прийняв мене під свої руки. А що мені звелиш, я тебе, господине, радо послухаю". Ратьшу ж, обдарувавши, відправив, і той, приїхавши, все по ряду сказав Володимирові.
Потім прислав до Володимира Лев єпископа свого перемишльського іменем Мемнона. Слуги ж йому повідали: «Владика, господине, приїхав". Він же рече: "Котрий владика?" Вони ж повідали: "Перемишльський; їздить від брата твого Льва" Володимир же розумів давніше і попереднє [«древняя и задняя»], по що він приїхав, і послав ho нього. Той же ввійшов до нього і поклонивсь йому до землі, рекучи: "Брат тобі кланяється!" І велів йому сісти, і той почав правити посольство: "Брат твій, господине, мовить: "стрий твій, а мій отець, Данило король лежить в Холмі у святій Богородиці, і сини його, мої і твої брати Роман і Шварно — всіх кості там же лежать; а нині, брате, чуємо про твою неміч велику, може б, ти, брате мій, згасив свічі над гробом стрия свого і братії своєї — дав би свій город Берестя: то б твоя свіча була".
Але Володимир розумів притчі і темні слова і багато говорив з єпископом від книг, бо був велик книжник і філософ, якого не було у всій землі і по нім не буде. І рече єпископові: "Брате — скажи Льве княже! Чи вважаєш мене без ума, аби не розумів я сеї хитрості? Чи мало тобі — скажи — своєї землі, що хочеш Берестя, а сам держиш три князівства: Галицьке, Перемишльське, Белзьке, і ще тобі не досить? А се знов — скажи — мій отець, а твій стрий лежить в єпископії у святої Богородиці в Володимирі, а чи багато ти над ним свіч поставив? чи дав котрийсь город, аби то свіча була? То просив — скажи — живим, а знов мертвим просиш? Не дам, не реку города, а й села не візьмеш у мене! Розумію я твою хитрість, не дам».
І Володимир, обдарувавши владику, тому що не бував ще у нього ніколи, відправив його.
В своїй болісті лежав князь Володимир 1 повних чотири роки, скажем тепер про його болість: Почали йому гнити спідні уста, першого року трохи, на другий і третій рік більше почало гнити. Ще коли не був дуже хорий, але ходив і їздив на коні, роздав уже убогим все своє майно: золото і срібло і каміння дороге, і пояси золоті батька свого і свої срібні, що поробив після батька свого, всі роздав. Полумиски ["блюда"] великі срібні, і кубки золоті і срібні сам перед своїми очима побив і позливав у гривни. І намиста великі золоті баби своєї і матері своєї — все позливав і розіслав милостиню по сій землі. І стада роздавав убогим людям, у кого коней нема, і тим, у котрих погинули під час походу Телебуги. І хто розкаже всі твої многі і нещадні милостині і дивні щедроти, що творив єси сиротам і болящим, вдовицям і убогим людям?
[Наступає похвальне слово милостині, переплетене текстами і парафразами з св. Письма і «Памяти» т. зв. Якова й Іларіона, по чім автор повертає до теми — "на предлежащеє возвратимся"].
При кінці четвертого року, з початком зими почав дуже знемагати, і опало йому все м’ясо з бороди, і зуби спідні всі вигнили, і щока бородна перегнила. Був з нього другий Иов! І ввійшов до церкви святого І великого мученика Христова Георгія, щоб узяти причастя у отця свого духовного. Ввійшов у малий олтар, де єреї здіймали ризи свої — тут мав звичай все ставати, і сів на стільці, бо не міг стояти від немочі, і, знявши руки до неба, молився з слізьми. [Слідує молитва, котрою висловлюється покора волі божій]. Пришедши ж з церкви ліг і вже не виходив, але все більше знемагав. Опадало йому все м’ясо з бороди, і кість бородна перегнила, так що видко було гортань. І не їв по сім нічого цілий тиждень, тільки саму воду, і то потрохи. І було в четвер вночі — почав знемагати, і як було коло півнів ["в куры"], пізнав, що в нім дух знемагає на вихід душі. Подивився на небо і віддав хвалу Богові, так говорячи: "Безсмертний Боже, хвалю тебе за все! Ти цар один всьому" [дальше опускаю]. І, скінчивши молитву, зняв руки до неба і віддав душу свою в руці Божі, і приложився до отців своїх і дідів, віддавши спільний довг, від котрого не можна утекти ніякому рожденому 2. Світав п’яток, і так преставивсь благовірний, христолюбивий, великий князь Володимир, син Васильків, внук Романів, княживши по отці 20 літ. Преставлення його було в городі Любомлі, в літо 6797 3, місяця декабря в 10 день, на св. отця Мини.
1 Пізніша приписка: «Василькович великий».
2 Пор. вище Київський літопис, с. 66.
3 Помилка, треба 6796=1288, див. «Хронологію», с. 57.
Княгиня його з слугами двірськими обмивши і обвинувши оксамитом з круживом, як годиться царям, положили його на сані і повезли до Володимира. Горожане [любомльські] від мала до велика, мужі, жони 1 діти, з плачем великим проводили свого господина. Привізши до Володимира, до єпископії св. Богородиці, поставили його на санях в церкві, бо було пізно. Того ж вечора по всьому городу довідались про смерть княжу. Другого дня, по тім як відспівано утреню, прийшла княгиня його, і сестра його Ольга, і княгиня Олена — черниці, прийшли з великим плачем, і весь город зійшовся, бояри всі, старі й молоді, плакались над ним. Єпископ володимирський Євсігній, і всі ігумени, і Агапіт печерський ігумен, і попи з усього городу, відспівавши над ним звичайні пісні, проводили його богохвальними співами і кадилами добровонними і положили його тіло в батьковім гробі.
І плакались по нім Володимирці, поминаючи його "добросердя" до себе, а ще більше плакались по нім слуги, обливаючи слізьми лице своє. І віддавши йому останню службу, спрятавши тіло його, вложили до гробу, місяця грудня в 11 день, на пам’ять св. Данила Столпника, в суботу. Княгиня ж йою плакала безнастанно, стоячи коло гробу і сльози з себе ллючи як воду і так плачучи і промовляючи: "Царю мій благий, кроткий, смиренний, праведний, правильно дано було тобі ім’я при хрещенні — Іоанн, всім добродійством ти йому подібний: багато досади прийняв від своїх родичів, а ніхто не бачив, щоб ти, господине, комусь за їх зло злом віддавав, яле все на Бога складав!" 1 Найбільше ж плакались по нім ліпші мужі володимирські 2. Також плакалось над ним все множесгво Володимирців, мужі, жони і діти. Німці і Сурожці і Новгородці. І Жиди плакали як по здобуттю Єрусалиму, як їх вели в полон вавилонський. Також нищі й убогі, чорноризці й черниці — був бо милостив до всіх нищих.
Сей же благовірний князь Володимир зростом був високий, в плечах великий, лицем красний, волосся мав жовте кучеряве, бороду стриг, руки мав гарні й ноги. Мова ж у нього була груба, і спідні уста дебелі. Говорив від книг ясно, бо був філософ великий. І ловець хитрий, хоробрий. Кроткий, смиренний, незлобний, правдивий, не хапчивий ["не мздоимЂць"], не брехливий. Злодійство ненавидів. Пиття не пив, відколи виріс. Мав до всіх любов, особливо до братії своєї. В хрестнім цілуванні стояв з усею правдою 3.
Сього ж благовірного князя Володимира, в святім хрещенні названого Іоанна, сина Василькового, по тім як вложено до гробу, тіло його не замазане лежало в гробі від 11 дня декабря до 6 дня місяця апріля. Княгиня його не могла заспокоїтись, і прийшовши з єпископом Євсігнієм і з усім крилосом, відкривши гріб, побачили тіло його ціле і біле, і благоухання од гробу було і запах, подібний до ароматів многоцінних. І так, побачивши се чудо, прославили Бога і замазали гріб місяця апріля в б день, в середу страстного тижня.
Князь же Володимир за княження свого, після батька свого, багато городів поставив [«зрубив»]. Поставив Берестя, і за Берестям поставив город на пустім місці, званім Лосня [Льстня], і дав йому ім’я Каменець, бо була там земля кам’яна 4. Збудував у нім вежу [столпъ] кам’яну, високу на 17 сажнів, варту подиву всіх, хто її бачив. І церкву поставив Благовіщення св. Богородиці, і прикрасив її іконами золотими, і сосуди служєбні покував срібні, й євангеліє апракос, сріблом оковане, апостол апракос, і паремії, і соборник батька свого там же положив, і хрест воздвизальний.
1 Сей плач Володимирової княгині буквально повторює плач, вложений в Київському літописі в уста жінки Романа Ростиславича, с. 418.
2 Сей плач володимирців наведений в т. 1, с. 117, він повторяє плач, вложений в уста новгородців по Мстиславі Ростиславичу, див. вище.
3 Дальшу характеристику пропускаю — вона в значній мірі парафразує княжі характеристики Київського літопису (напр., того ж Романа Ростиславича, с. 418, й інших). Потім наступає приложений до Володимира Васильковича Іларіонів поклик до Володимира Великого,
4 Пор, вище, с. 191.
Також у Більську церкву наділив іконами і книгами. У Володимирі всього св. Дмитра помалював, сосуди служєбні срібні скував, ікону Пречистої Богородиці скував сріблом з дорогим камінням, і завісами, золотом шитими, а другими оксамитними з дробницею, і всякими узорочіями прикрасив.
В єпископії, у св. Богородиці [в Володимирі], образ Спаса великого окував сріблом і дав святій Богородиці, і апостол списав апракос і дав. св. Богородиці, і сосуди служєбні чистого [жьженого] золота з дорогим камінням теж дав Богородиці, і образ Спаса, окувавши золотом з дорогим камінням, поставив у св. Богородиці на пам’ять про себе.
Свому монастиреві св. Апостолів дав євангеліє апракос, і апостол, Сам списавши, і соборник великий отця свого тут же положив, і хрест воздвизальний і молитовник дав. До єпископії перемишльської дав євангеліє апракос оковане сріблом з жемчугом — сам його списав. До Чернігова до єпископії послав євангеліє апракос, писане золотом, оковане серебром з жемчугом, а по середині Спас на фініпті [емалі]. Луцькій єпископії дав великий хрест срібний позлотистий, з чесним древом.
Побудував церков багато, а в Любомлі поставив кам’яну церкву святого і великого мученика Георгія, прикрасив її іконами кованими, і сосуди служєбні срібні скував [для неї], платки оксамитні, шиті золотом з жемчугом: херувими і серафими, індітію [покрив престольний] всю шиту золотом, а другу паволоки більчатої, і до малих олтарів обидві індітії теж більчатої паволоки. Євангеліє списав апракос, все покував золотом, з камінням дорогим і жемчугом, і деісус 1 на нім з золота кований: великі цяти [бляхи] з фініптом — чудесного виду. Друге євангеліє, теж апракос, обволочене оловиром [оксамитом], і на нім цяту положив з фініптом, а на ній святі мученики Борис і Гліб. Апостол апракос; прологи списав, дванадцять місяців — виложені жития святих отець і діяння святих мучеників, як вінчались своєю кров’ю за Христа; і міней 12 списав, і тріоді, окотоіх [ахтай], єрмолой. Списав також служебник святому Георгієві, і молитви вечірні і ранішні списав, окремо від молитовника. А молитовник купив у протопопиної, дав за нього 8 кун, і віддав св. Георгієві. Дві кадильниці — одну срібну, другу мідяну, і хрест воздвизальний дав. св. Георгієві. Ікону намістну [до іконостасу] намалював на золоті, і гривну золоту положив на неї, з жемчугом. Також св. Богородицю намістну намалював на золоті, і положив на неї намисто золоте з дорогим камінням. І двері вилив мідяні. Почав був малювати [церкву], і змалював всі три олтарі, і шия вся [в бані] була помальована, іде не скінчена, бо зайшла хороба. Дзвони вилив, дивні на слух — таких не було в цілій землі.
В Берестю побудував вежу камінну, так високу як камінецька. Церкву поставив св. Петра і євангеліє дав апракос, оковане серебром, і сосуди служєбні срібні скував, і кадильницю срібну, і хрест воздвизальний положив там. Й інших добродійств багато вчинив за свого життя, які славляться по всіх землях.
І тут положимо кінець Володимировому княженню».
Як бачимо, манера автора зовсім відмінна від повісті про галицький мятеж. Він пише простіше, не гониться за мальовничістю й ефектовністю оповідання, не любується в сентенціях і «притчах», виявляє зате більше очитання і готовності черпати з світської літератури, згромадженої, мабуть, іще Васильком [його «великі соборники» бачили ми вище, між Володимировими дарунками церквам], а примноженої його сином, книголюбцем і пристрасним аматором списування книг. Як сам він з замилуванням віддавав свій вільний час копіюванню богослужебних книг, так і двір його, очевидно, був повний таких «філософів» і любителів книжного списання 2.
1 Образ Христа з Богородицею й Іваном Предтечею.
2 З-поміж записів на книгах, списаних в окруженні сього князя, які заховались до наших часів, особливо інтересна, як певний культурний документ, отся запись збірника поучень Єфрема Сіріна:
«Слава тобі, Господи, і в сей час!
В літо семої тисячі написались сі книги за царства благовірного царя Володимира, сина Василькового, внука Романового, для боголюбивого тивуна його Петра. Кому доведеться сі книги прочитати, то наперед пом’яни «строїтеля» їх!
Написалися ж сі книги на спасення його душі, і дітей його Лаврентія і Варвари. І я грішний худий Ієв, одчинивши погані свої уста, похвалю ізбранника Божого, що писав отсі книги на пробачення собі. Дай йому, Господи Боже, здоров’я, і щоб тілові його стати по правій стороні разом з супружницею своєю й дітьми і суд милостивий прийняти від тебе з святими твоїми.
Семої тисячі в останнім роді був муж в тих літах, котрому в святім хрещенню дано було ім’я Петра. Він був тивун у князя Володимира, і був у нього син Лаврентій, котрого він дав учити святим книгам, поучуючи на всі часи апостольськими заповідями. Сам же з великим старанням "строїв" сі книги, всі дні милуючи "мастера"... То хто не пом’яне "строїтеля" сих книг, на ім’я Петра, тому нехай буде анахтема... А написав йому сі книги худий і негідний, многогрішний і над силу беззаконний "худол" [мабуть, «худог», мистець] Ієв... Многа літа князеві Володимирові і княгині "Волзі" і строїтелеві книг сих!»
(«СвЂдЂнія и замЂтки» Срезневского, VI).
І я думаю, що можу з значною правдоподібністю вказати серед них і навіть назвати по імені нашого автора. Се отой «писець Ходорець» (вар.: Федорець), що списує передсмертні розпорядження свого князя. В одній з сих грамот він названий Ходорком Юрієвичем, Давидовим внуком, у котрого князь купив село Березовичі для свого монастиря св. Апостолів, і заразом, можливо, зробив для нього рід світської бенефіції під патронатом того ж монастиря (подібні феодальні практики могли існувати у нас, особливо в Західній Україні). В сій повісті взагалі небагато називається імен, і се, що автор уважав потрібним згадати сю маленьку деталь — назвати писаря, який списував грамоти, і навів їх в цілості, я думаю, відкриває перед нами автора повісті. Тим пояснюється і той інтерес, який він виявляє до церковних книг, наданих Володимиром, та перечисляє з таким очевидним замилуванням: він сам був спеціалістом у сім ділі, списував книги і розумівся на них. Може, помагав князеві і в списуванні тих книг, які він, мовляв, сам списав. Як прибічний, «покойовий» писар його він був при нім невідлучно під час його недуги, і тому так описує його життя з дня на день, з години на годину. Був присутнім при його останніх авдієнціях, котрі описує з такими дрібними подробицями. Мав, одним словом, змогу дати такий багатий, детальний, живий образ старого княжого життя, якого більше не маємо в нашій літературі, і небагато взагалі знайдемо в світовім письменстві.
Світогляд його більш релігійний, менш світський, ніж автора Галицького літопису, хоча, можливо, він і не був духовною особою (міг, одначе, бути й духовним, священиком, наприклад). Він не любується в військовім ділі, в особистих відручних боях героїв, як той. В князі Володимирі він хвалить його прикмети як хороброго, відважного ловця, ніколи не описує його воєнних подвигів і з особливим замилуванням спиняється на таких добродійствах, які зовсім не притягали уваги галицького літописця, як книголюбство, покора, милосердя до бідних. Він нагадує тим всім дуже близько авторів київських некрологів, за котрими йде і в характеристиці свого героя і в своїй літературній манері, позичаючи від них буквально цілі періоди і фрази.
В кожнім разі він умів дуже живо і сильно змалювати постать свого героя, не вважаючи на не дуже гладке і систематичне оповідання, в котрім єсть і повторення, і додатки, не дуже приладжені до первісного тексту. І се, що він умів у свого патрона відчути щиро і глибоко якраз благородніші, гуманніші, культурніші прикмети і видвигнути їх на перший план, дуже симпатично характеризує нам і сього останнього нашого, нам звісного літописця княжої доби.
Глибокою меланхолією й резиґнацією віє від сеї історії нещасливого князя — фізично сильного чоловіка, знищеного в розцвіті віку неулічимою хоробою: сього філософа «з грубою мовою», безпотомного князя, який не має кому передати свого князівства, городів і фундацій (свого наслідника Мстислава він вибрав, бо не мав кого іншого взяти, але здається, не відчував до нього ні особливих симпатій, ні духового споріднення).
Читаючи, якось забуваєш, що княжо-боярська Русь і потім ще жила кілька поколінь, почасти вигасаючи, почасти перетворюючися в нові форми життя. Здається, наче се вона відмирає з сим володимирським князем і з ним роздає по церквах «на пам’ять по собі» свою мистецьку і письменську спадщину. Похвали Іларіона, які лунали фанфарами слави сеї княжої Русі за Ярославових часів, парафразовані нашим Ходорцем і приложені до сього заживо засудженого князя звучать як «останнє цілування» на похоронах не тільки його, а усеї сеї княжої Русі, що завмирає під натиском татарщини, з-за котрої встає інша примара — окупація польська. І єсть певна моральна потіха — прощатися з сим життям, що відходить від нас у безвість, в таких благородних, гуманних, людських формах, як сей Василькович і його двірський літописець, повірник і панегірист Ходорець!
Повісті про татарщину. Окрім розглянених галицько-волинських повістей, маємо ще кілька таких, що або безпосередньо походять з українських земель, або в кожнім разі можуть послужити до уявлення собі літературної творчості сього часу, хоча з’явились, може, або й правдоподібно навіть, — поза Україною. Коротко переглянемо тут кілька таких творів.
Побоїще Батиєве. В складі Галицького літопису, крім повісті про «Калецьке побоїще», обговорене раніше, маємо також повість про «Батиєву рать», або «Батиєве побоїще», як вона надписана в Іпатському рукописі 1.
1 В рукопису Хлєбніковському й ін. сього заголовку нема ні на одній, ні на другій повісті.
В сій формі, як ми тут її маємо, вона складається з двох оповідань — про погром Ростово-суздальських земель і погром київський. Вони розділені оповіданням літописця про тодішні галицькі події, яке замітно відрізняється від них своїм стилем. Поза тим се, що оповідання про Батиєві погроми не належать до літопису, потверджує також і той факт, що сі оповідання стрічаються в північних компіляціях, які не знали Галицького літопису. Декотрі з них мають тільки суздальську повість, про Київ лише коротку згадку; в декотрих поруч повісті суздальської читається, попереду, повість про погром Рязанської землі. В декотрих короткі звістки про погром Переяславщини і Чернігівщини, котрі читаються в Галицькому літописі, оповідаються трохи ширше. Очевидно ми маємо перед собою рухомий комплекс оповідань про різні землі, які переказуються то в ширшій, то в коротшій формі. Він, безсумнівно, варт ближчого розбору. Його українську частину можна представити приблизно так, зводячи до купи варіанти Галицького літопису і Воскресенської збірки:
«Почав Батий [після погрому Суздальщини] посилати на городи руські. Взяв город Переяслав «копієм», весь побив і церкву св. Михаїла знищив, сосуди церковні несчисленні, золоті з дорогим камінням, забрав, а єпископа преподобного Семена вбито. Послав під той час і на Чернігів: обступили город великою силою. Мстислав Глібович, почувши про напад на город іноплеменних, прийшов на них з усіма воями. Билися кріпко, і лютий бій був під Черніговом: ставили на нього тарани і метали на нього каміння на півтора перестріли, а камінь такий, що чотирьом сильним мужам піднести його. В битві побіджено Мстислава, і багато воїв його побито, город взято й запалено, а єпископа лишили живого й вели до Глухова.
На Київ прислав Батий на розгляди Менгухана. Прийшовши, став на тій стороні Дніпра коло Городка Пісочного. Бачивши город, дивувавсь його красі й великості. До князя Михайла і до горожан прислав послів своїх, щоб їх звабити, але вони його не послухали, а послів побили. Михайло з сином своїм утік від Татар на Угри, а в Києві сів Ростислав, син Мстислава смоленського. Але Данило наїхав на нього і вхопив, а в Києві лишив Дмитра — віддав Київ в руки Дмитра, боронити його проти іноплеменних язиків, безбожних Татарів.
І прийшов того ж року на Київ Батий, з великою силою, з многим множеством сили своєї, і обступив город. Обгородила [«остолпи»] його сила татарська, і був город в тяжкій облозі. Не чути було голосу від рику возів [телЂгъ] його, від великого реву верблюдів його та іржання кінських стад його, і повна була Руська [Київська] земля ворогів. Взяли у них Татарина, Товрула на ім’я, і він оповів всі сили безбожного Батия. Були тут брати його, сильні воєводи: Урдюй, Байдар, Бірюй, Кайдан, Бечюк, Меньгу і Куюк, що вернувсь, довідавшися про смерть ханову, і став ханом, а не був з його роду, а перший воєвода; також Себедяй-богатур [вар.: богатир] і Бурундай-богатир, що взяв Болгарську землю і Суздальську; й інших воєвод без числа, котрих ми не списували тут.
Пороки поставив Батий на город коло Лядських воріт, бо тут прийшли дебрі. Пороки били безнастанно вдень і ніч, вибили стіни, і вийшли горожане до пробоїв в стінах, і тут можна було бачити, як ломалися списи і розбивалися щити — стріли затьмили світ побідженим. Дмитра ранено, і Татари вийшли на стіни і спочивали день. Горожане ж за ніч поставили другий город наоколо святої Богородиці. Рано наступили на них [Татари] і була між ними січа [битва] велика, а що люди з своїм добром позбігались до церкви, на склепіння церковні, від тягару повалилися з ними стіни церковні, і так безбожні здобули город. Але Димитра раненого вивели і не вбили, задля його мужства.
По здобутті Києва, почувши про Данила, що він на Уграх, Батий пішов на Володимир. Прийшов до Города Колодяжна і поставив 12 пороків і не міг розбити стін. Почав переконувати людей, і вони, послухавши нещирої його ради, піддались і були побиті. Відти прийшов під Камінець і Ізяславль і взяв їх. А від Кремінця і Данилова відійшов, побачивши, що їх не може здобути. Прийшов під Володимир і взяв його «копієм» і вибив, не милуючи, також і город Галич й інших городів багато, без ліку. [Нарешті] Дмитро, київський тисяцький Данилів, сказав Батиєві: "Не гайся довго в сій землі, час уже тобі йти на Угри, бо як загаєшся, земля то сильна: зберуться проти тебе і не пустять тебе до своєї землі". Се тому сказав, бо бачив, що Руська земля гине від нечестивого. Батий послухав Дмитрової ради й пішов в Угри. Король Бела і Коломан стріли його на ріці Солоній. Билися битвою, і Угри побігли. Татари гонили їх до ріки Дуная, і стояли після побіди три роки».
Повість, як бачимо, дуже замітна. Цілком свобідна від церковної закраски і, не вважаючи на високий трагізм подій, здержується від усякої шаблонової побожної фразеології. Стиль її, як і повісті про битву на Калці, вповні стиль київських дружинних повістей XII в., тому дослідники й уважають її фрагментом київського літописання XIII в. Декотрі фрази такі повторюють старі взірці, напр. сей «ломъ копЂйный» нагадує повість про війну Ростиславовичів з Андрієм Суздальським, а ті великі камені, кидані на Чернігів (в вар. Воскресенського літ.), проходять в оповіданні Галицького літопису про кампанію 1235 р. 1, очевидно, се також «загальне місце» воєнної повісті.
1 Іпат., с. 515.
Подекуди, не вважаючи на всі перерібки, слідний ритм, що теж, можливо, йде з якогось використаного старшого джерела:
«На бЂ слышати отъ гласа скрипания телЂгъ єго,
[отъ] множества ревения вельблюдъ єго,
отъ гласа рьжания стадъ конь єго».
В дальшім томі побачимо цікаві аналогії в описах київської облоги в билинній традиції.
В певнім ідейнім спорідненні з гадками й стилем сеї повісті стоїть нещодавно, в однім псковськім збірнику XV в. відшуканий фрагмент, затитулований: «Слово о погибели Рускыя земли u o стерти великого князя Ярослава». В сьому рукописі воно служить передмовою до повісті про кн. Олександра т. зв. Невського, сина Ярослава Всеволодича, котрого називає наведений титул, і дослідники, котрі займалися сим фрагментом, готові припускати, що воно було дійсно написане як передмова до повісті про Олександра Ярославича. В такім разі треба б було прийняти, судячи по заголовку його в сім варіанті, що одна частина випала: та, що описувала те пониження і «погибіль, в яку впала Русь під Батиєвою руїною, й ті тяжкі обставини, в яких довелось скінчити своє життя кн. Ярославові. Аж потім автор мав перейти до світлішого моменту — героїчних подвигів його сина Олександра.
Хоча написане було се слово, по всякій правдоподібності, на півночі, в землях суздальсько-володимирських або новгородсько-псковських, проте варто тут його згадати, бо воно служить небезінтересним причинком до розвою старих дружинно-епічних мотивів в сій добі. Не вважаючи його пам’яткою українською, я з сих мотивів вважаю не зайвим навести тут цілий сей фрагмент, як маємо його досі, не дуже перекладаючи, а тільки трохи підновлюючи мову для легшого читання:
«О світло світла і украсно украшена земле Руська! Многими красотами удивлена [на диво украшена] єси: озерами многими удивлена єси, ріками і колодязьми місточестними, горами крутими, холмами високими, дубровами частими, полями дивними [може: дивими, дикими, нерушеними степами], звірями різними, птахами безчисленними, городами великими, селами дивними, виноградами обительними, домами церковними, князьми грізними, боярами честними, вельможами многими. Всього повна єси, земле Руська, правовірна віро християнська! Відси до Угор, до Ляхів, до Чехів, від Чехів до Ятвягів, до Литви, до Німців, від Німців до Корели, від Корели до Усть-юга, там, де були Тоймиці погані, і за «дишущим морем», від моря до Болгарів, від Болгарів до Буртасів, від Буртасів до Черемисів, від Черемисів до Мордви — все то було Богом покорене християнському язику, [всякі] поганські сторони великому князеві Всеволодові [суздальському], отцеві його Юрієві, князеві київському, дідові його Володимирові, котрим то Половці діти свої носили [може — страшили] в колисці. А Литва з болота й на світ не виникала. А Угри твердили кам’яні гори залізними ворітьми, аби їх великий Володимир там не наїхав. А Німці радувались, далеко бувши, за синім морем. Буртаси, Черемиси, Водь і Мордва бортничали на князя великого Володимира. І кир-Мануїл царгородський великі дари посилав, побоюючись, аби у нього великий князь Володимир Цар-города не відібрав.
А в сих днях болізнь християном — від Великого Ярослава до Володимира, і до нинішнього Ярослава та брата його Юрія, князя володимирського».
Як бачимо, увага автора скуплена головно на півночі та на суздальсько-володимирській династії, — се й робить правдоподібним, що «слово» написано на півночі, або людиною, зв’язаною з суздальсько-володимирською династією. В сфері власті і впливів Ярослава Всеволодича та його дітей, перед смертю його брата Юрія, стояли: Переяслав північний, Новгород і Київ, з смертю Юрія перейшов до нього Володимир суздальський, в котрім-небудь з сих центрів можемо собі уявляти автора «слова». Але воно оперує засобами київського дружинного епосу XII в. Його видавець X. Лопарьов справедливо вказав на залежність сього слова XIII віку від великого «Слова о полку Ігоревім». Воно явно йде за його образами й улюбленими фразами, хоч повторяє їх або приладжує до своєї теми доволі механічно, грубувато, навіть недоладно, нагадуючи різні прогріхи пізніших північних парафраз, як Задонщина й ін., котрих «слово о погибелі» являється очевидним прецедентом 1. Так само можна вказати генетичну зв’язь сього твору з епосом про Мономаха, включеним в похвалу Романові (Галицького літопису), і з відгомоном слави Романові («иже бЂ изострился на поганыя яко левъ, имже Половци дЂти страшаху»).
1 Замітка X. Лопарьова про його публікації слова в 84 випуску «Памятників древней письменности» («Слово о погибели Рускыя земли, вновь найденный памятникъ литературы XIII вЂка», сообщеніе X. Лопарева, 1892). Новіша праця про слово: Н. Серебрянскій, ЗамЂтки и тексты изъ псковскихъ памятниковъ, Москва, 1910.
Слово дає нам інтересну ілюстрацію того, як татарський погром з новою і ще більшою силою, ніж половецький натиск кінця XII в., по контрасту викликав образи минулої сили і блиску, казав відсвіжати їх фарби, збільшати їх розміри, ідеалізувати добрі старі часи, консервувати їх традиції і гіперболізувати їх зміст. На сім грунті йшов, між іншим, дальший розвиток легенд про страх, задаваний Руссю столиці світу Царгородові, в сім варіанті представлений оповіданням про страх цісаря Мануїла перед Мономахом (що вмер в дійсності 18 літ скорше перед пануванням Мануїла).
Династичні мотиви суздальсько-володимирські, з одного боку, так само як галицько-волинські — з другого, впливали на се, що сі тенденції звеличання староруської слави вибрали кінець кінцем Мономаха, і його зробили центром сеї рухомої легенди про тріумф Русі над Візантією, перехід від візантійських царів до руських князів регалій, царського титулу і под., з чого потім вийшло традиційне обгрунтування царської власті Мономахових потомків — московських царів. Цікаво з сим порівняти, що в «Слові о полку Ігоревім» Мономах ще зовсім не виступає в такім маєстаті, навпаки, згадки про його боротьбу з Олегом Гориславичем трактують його скорше з іронією, ніж з пієтизмом 1.
Ще один твір на сю ж тему — руїни, поневолення і пониження старої Русі Батиєвою ордою годиться тут обговорити — се повість про мученичу смерть кн. Михайла Всеволодича чернігівського і його боярина Федора. При своїм доволі невисокім літературнім інтересі вона все-таки показує нам, як відбивались сі критичні події на агіографії, на тих іконописних формах її, які виробилися в попереднім. Повість звісна в кількох варіантах. Коротший і, очевидно, старший, опублікований з одного збірника новгородської кафедри — XIV або XV віку, як його кваліфікував видавець, митр. Макарій 2. Він має тут такий заголовок: «Слово новосвятою мученику: Михайла князя русскаго и Федора воєводы перваго в княжении єго, сложено въкратцЂ на похвалу святыма отцемъ Андреємъ».
В дещо розширеній формі повість ввійшла до північних компіляцій, як Воскресенська, Софійська й ін. В середині XV в. вона була перероблена спеціалістом від житійного ізукрашення звісним Пахомієм Сербом і в сій формі ввійшла до московських Міней митр. Макарія. Але і в своїй найстаршій, звісній досі редакції, яку дослідники рахують твором другої половини XIII в., зложеним, «мабуть, скоро після смерті кн. Михайла» 3 (убитого в р. 1246), ся повість, або «слово», визначається вже дуже шаблоновим, риторичним стилем, з реальним змістом, зведеним до якнайбільш загальних подробиць мученичих повістей, через те до крайності зубоженим і шаблоново вистилізованим.
1 Пор. мої замітки до історії сеї легенди в «Записках львівських», т. V, Наук. Хр.
2 В V т. його історії церкви, дод. І.
3 Ключевскій. Древнерусскія житія святыхъ какъ историческій источникъ, т. 146.
Я звернув на се увагу багато літ тому в своїй праці по історії Київщини, з огляду на те, що оборонці Погодінової теорії про повне запустіння українського Подніпров’я після Батиєвого погрому посилалися, в числі інших джерел, також на образ сього погрому в отсій повісті про Михайла і Федора. Я вказав, що сей образ сильно нагадує одне місце в посланії ап. Павла до Євреїв, і його вислови скорше треба брати як літературну фразу, ніж реальний образ того, що діялось на очах. Я висловив тоді гадку, що твір, може, скорше належить уважати північним — настільки загально і шаблоново говорить він про тодішню ситуацію 1. Але властиво на північне походження його теж ніщо не вказує, і тепер я думаю, що тут нічого не можна сказати більш понадто, що маємо перед собою твір того ж іконописного стилю, котрий зазначився, напр. в Несторовім «Чтению» про Бориса — манеру говорити можливо якнайзагальніше, якнайменше спускатися в «низьку реальність». А так міг писати повість і дуже близький до кн. Михайла чоловік, оскільки тримався такого поняття про агіографічний стиль.
Сей «отець Андрій», названий автором, про котрого нічого більше не знаємо, міг бути, напр., духовним отцем або якимсь священиком, що брав участь в подорожі кн. Михайла. В деяких варіантах повісті навіть говориться в першій особі: «слышахом» про останні слова кн. Михайла, в відповідь на намови татарського вельможі Елдеги, що старавсь його нахилити, аби виконав приписаний церемоніал; але в старшій версії нема сеї фрази, і тому правдоподібнішим уважають варіант з третьою особою: «слышаша».
Кінець кінцем літературний інтерес сього твору — в ілюстрації того, як твердо і неподатно держався сей іконографічний житійний шаблон, так що від його старанно вигладженого лиця відскокували навіть найбільш гострі враження сучасності.
Повість починається вище згаданою загальною характеристикою:
«В літо 6748 був наступ поганих Татар на землю християнську, гнівом божим за те, що умножились гріхи наші. [Тоді] одні зачинялися в городах; Михайло втік до Угорщини, й інші тікали до далеких країв; інші знов ховалися в печерах і пропастях земних. Отже, ті, що зачинилися по містах, ті з ісповіданням і з слізьми молилися Богові, але таки від поганих немилостиво були побиті; а з інших, що ховалися в горах і в печерах і в пропастях і в лісах 2, тих трохи зосталось. Їх по якихось часах оселили по городах, порахували «в число», і почали з них Татари брати дань. Почувши се, повернулися князі, що були розбіглися по чужих землях, і всі люди, скільки їх лишилось. І почали Татари їх кликати і змушувати, кажучи: "Не годиться жити на землі хановій та Батиєвій, не віддавши їм поклону"».
1 Очеркъ исторіи Кіевской земли, с. 437.
2 Ся фраза нагадує посланіе до Євр. 11. 38: «въ пустыняхъ скитеющеся и въ горахъ и въ вертепахъ и въ пропастяхъ земныхъ».
З дальшого оповідання виходить, що сього «поклону» Татари жадали не стільки з мотивів політичних, скільки щоб «прельщати» християн: приводити їх до того, щоб вони дали проробляти над собою поганські церемонії перед допущенням перед хана — пройти між огнями, поклонитися сонцеві, ідолам і кущеві. Відповідно до того й кн. Михайло, в стилю мученичих історій, вибирається до Орди не тому, що його Татари до того змушували, і се було неминучо потрібне, щоб заховати своє князівство, як виходило б з попереднього, а тому що «Бог послав на нього благодать», і він постановив «обличити прелесть Батия», котрою той «летить крестьяне». І отець духовний, котрому Михайло повідав свій замір, трактує і благословляє сей замір князя як бажання мучеництва і вперед уважає його і боярина Федора (котрого автор виводить без усякого пояснення, крім сказаного в заголовку, що він був «першим воєводою») за «новосвятих мучеників» — в такім напрямі дає їм і інструкції. Одначе з огляду, що для «обличения» Батиєвого автор повісті не мав ніякого реального матеріалу, воно в його дальшім оповіданні виходить дуже слабо. Михайло і Федір відмовляються виконати приписані церемонії, тому що «не достоить христьяномъ ходити сквозЂ огнь ни покланятися твари: солнцю и идоломъ, но токмо кланятися створшему вся си». Михайло заявляє, що готов поклонитися Батиєві, тому що Бог йому «поручив царство світу сього», але не поклониться тому, чому він каже кланятись. За сей непослух його вбивають варварським способом, практикованим Татарами: «розтягнули за руки і почали бити руками проти серця, а потім, кинувши на землю ниць, стали бити п’ятами». Але один ренегат не дав довести сеї екзекуції до кінця, відрізавши голову князеві. Покінчивши з ним, почали намовляти Федора, обіцяючи йому князівство Михайлове (річ, розуміється, цілком неймовірна в дійсності). Коли він теж не піддававсь, його замучили тим же способом. Тіла обох були полишені псам на жир, але ніякий пес їх не торкнув. Над ними явився огненний стовп «на утвержениє християномъ, а на обличениє тЂмъ иже оставиша Бога и покланяются твари».
Так епізод, безсумнівно, глибоко трагічний, для котрого автор мав багатий матеріал (він знає й ім’я татарського достойника Елдеги, що вів переговори з Михайлом, й ім’я його убийника Домана, і подробиці убийства, і т. под.), був зведений на бліду, шаблонову мученичу історію, з котрої навіть ніякої особливої моральної науки не можна було витягнути. Бо церква в повній мірі признавала за князями неминучість покори і навіть величала тих князів, які своєю учинністю і зручністю супроти ханів вміли забезпечити своїм князівствам безпечність і спокій.
Як я вище вже зазначив, ся повість, чи її прототип, була використана галицьким літописцем. Він наводить в тій самій стилізації відповідь Михайла Батиєві, як вона читається в слові «отця Андрія». Але дає дещо й таке, чого в опублікованім тексті слова нема (Доман убийник названий в літописі «Путивльцем» з роду). Се дає думати власне, що літописець користувався з тексту відмінної, старшої редакції, ніж опублікована.
Зовсім інакший характер має інша повість про татарську неволю, з кінця XIII в., включена до різних північних компіляцій — про курського баскака Ахмата. Я наведу її, задля її цікавості, в цілості, тримаючись тексту мніха Лаврентія, а першу частину її, котрої в його рукописі бракує, доповню з Воскресенського літопису. Розбита вона тут між двома роками, 1283 і 1284, і, очевидно, в зв’язку з тим підпала деяким стилістичним змінам, з котрими треба рахуватись. Місце подій — східний край українського розселення, Посем’я, колишні волості Ольговичів, героїв «Слова о полку Ігоревім». Зловіщий герой, «дияволів приспішник» — баскак, купець Бесерменин, що бере на одкуп у хана дані і регалії в певній волості і потім вертає собі з лихвою заплачені до ханського скарбу гроші, вибираючи за поміччю ханського війська всякі доходи з людності. Варіант повісті в Никонівському літописі, розширений різними подробицями, доволі цінними, бо зробленими з знанням відносин під татарським пануванням, так пояснює сю практику: «Часом самі князі в своїх князівствах збирали дані й відвозили до Орди, часом же татарські ординські купці для зиску відкупали дані в руських князівствах і на тім заробляли». Для зрозуміння ситуації треба пригадати, що в сім часі ханська власть переживала кризу: в дійсності більше сили і значення мав емір Ногай, ніж той чи інший хан, і ся анархія і конкуренція між ханом Телебугою і Ногаєм, очевидно, відіграла свою ролю в сім епізоді: виграв баскак, який тримавсь фактичного пана Орди Ногая, а не Олег, що апелював «Богом і правдою» до хана Телебуги:
«Був один Бесерменяния, злохитрий і дуже лихий, іменем Ахмат. Він держав баскачество Курського князівства — відкупав у Татар великі дані і тими данями чинив велику досаду князям і всім людям в Курськім князівстві, та ще до того осадив дві "свободи" в отчині Олега князя курського і воргольського 1. Намножилося в тих свободах людей, що посходилися з усіх сторін і чинили насильство християнам Курської землі — спустошили околиці Воргола і Курська. Князь Олег, "по думі f по слову" [порозумівшись і змовившись] з своїм родичем Святославом, князем липовецьким 2, пішов на те жалітись в Орду до царя Телебуги.
1 Воргол — тепер село в Глухівськім повіті Чернігівської губ., недалеко устя Клевени до р. Сейму, на півн. захід від Путивля. Див. в III т. «Історії України-Руси», с. 603.
2 Місто се в різних варіантах зветься Липеч, Липецьк, Липовець; воно стояло, мабуть, на р. Пслі недалеко верхів’я Сули. Князь Святослав, таким чином, був полудневим сусідом кн. Олега, котрого волость простягалася над р. Сеймом.
Цар же Телебуга дав своїх приставів князеві Ольгові, рік: "Які будуть ваші люде в тих свободах, виведіть тих людей до своєї волості, а свободи розженіть". І так було. Прийшов князь Олег і Святослав з Татарами, веліли своїм людям ті свободи пограбувати, людей покувати, а своїх вивели до своєї отчини.
А Ахмат був в той час в Орді у Ногая царя, і почувши, що його слободи розграблені, надумав вимислити брехню на Олега перед царем Ногаєм. Сказав йому: "Олег князь і Святослав не князі, а розбійники, і тобі, царю, вони вороги! Коли хочеш спробувати, пішли до Олега своїх сокольників. Бо в його князівстві є ловища лебедині — а ну чи буде ловити з твоїми сокольниками і прийде до тебе? Коли так зробить, то не ворог тобі?" Олег до Ногая поїхати не посмів, хоча й був правий перед Бесерменином. Бо то його родич Святослав липовецький, "не по думі і не по слову з ним", ударив був вночі розбоєм на свободу, і через те назвали Татари Олега і Святослава не князями, а розбійниками. Через те й вийшла сварка між Олегом і Святославом, про котру потім скажемо.
Цареві сокольники, прийшовши, ловили лебедів, покликали Олега до Ногая і пішли собі, а цареві сказали, що вся правда бесерменинова [Ахматова]: "Ахмат сказав правду, Олег розбійник і тобі ворог, тому не їде до тебе". Цар Ногай розгнівавсь і послав військо на Олега: казав його вхопити, а все князівство його "взяти" [полонити]. 13 генваря прийшли Татари ратею к городу Ворголу. Олег утік до свого царя Телебуги, а Святослав утік в ліси вороніжські. Половина татарського війська погнала за князями, а друга половина заступила всі дороги, і так вибрали все князівство Олегове, так само Святославове. Взяли старших бояр 13, стояли двадцять день, воюючи по всьому князівству, і наповнили ті свободи Ахматові людьми, худобою і всім добром воргольським, рильським і липовецьким.
Гонили Татари по князях — по Олегу і по Святославу, але, не діставши, прийшли до Ахмата й видали йому тих бояр, що вхопили, й інших людей, сказали: "Кого вб’єш, кому життя даси, тобі знати!" Привезено було багато людей, і бояр закованих: на кожнім по два німецькі заліза. І побили тут бояр. Були ж забрані при тім і переходники, паломники, що ходять з землі до землі, просячи милостині. [Ахмат], побивши бояр, велів тих паломників пустити й дати їм одежу побитих бояр, так сказав: "Ви, гості-паломники, будете ходити по землям, то так кажіть: "Хто зайде в спір з своїм баскаком, так йому буде!" Що взято було людей чорних, з жінками і дітьми, тих усіх забрав геть. А трупи бояр тих велів повішати по деревах, відтинаючи голову і праву руку. Голови боярські пов’язали Бесермени до тороків [коням], а руки поскладали в судно й поставили на санки Чорнисі Русинові, і пішли від Воргола. Прийшовши до села Турова, хотіли розіслати по землях голови і руки боярські, але не було куди послати, бо вся волость вибрана; багато ж від морозу померло обдертих людей і дітей 1. І так покидали голови і руки псам на з’їдження і пішли до Орди. Ахмат лишив двох братів своїх: пильнувати слобід і «кріпити» їх, а сам не смів лишитись в Русі, бо не міг зловити ні одного ні другого князя. Пішов в Татари, тримаючись полку Татарського. І з котрого стану вийдуть, там утнуть чоловіка. Було се діло видіти "стидно" [гидко] і страшно, так що й хліб не йшов в уста від страху.
1 Сю фразу переставляю, вона попала не на місце, може, при вставленні тої рефлексії, яку читаємо в Лавр.: «Се же зло сотворися великоє грЂхъ ради нашихъ. Богъ бо казнить человЂка человЂкомъ. Тако наведе Богъ сего Бесурменина злого за неправду нашю, мню бо и князи ради [через князів], занеже живяхуть в которах межи собою».
Ті ж два Бесермени, що лишив Ахмат, ішли Томиної неділі з одної свободи до другої, а Руси з ними більше як 30 чоловіка. Прочувши се, липовецький князь Святослав, здумавши з своєю дружиною, без думи з Олегом, підстерігши їх в дорозі, ударив на них розбоєм. Ті два брати Бесермени утекли, а Русі вбив 25 і двох Бесерменів. Зробив се Святослав сам один без Олега, і думав, що добре зробив, а то було на більшу шкоду Ольгові й йому самому, як то потім скажемо. Ті два брати Ахматові втекли до Курська, а другого дня, в понеділок, розбіглася вся свобода, одна і друга, і так розійшлися обидві свободи бесерменські.
Незадовго ж прийшов з Орди Олег і вчинив пам’ять побитим боярам. Потім, почувши, що зробив Святослав, послав до Святослава, наказуючи: "По що затратив ти правду, поклав ім’я розбійниче на мене і на себе? Зимою вночі вдарив розбоєм на свободу, а тепер на дорозі розбив? Знаєш татарський звичай, та і у нас на Русі се теж лихо, розбій вчинити. Йди в Орду, відповідай". Той відмовився, сказав: "Я сам знаю своє діло, я правий, що так зробив, бо то мої вороги". І рече Олег: "Ти зо мною цілував хрест, щоб нам; ходити обом по одній думі. А коли рать була, то ти зо мною до "цесаря" [царя, хана] не побіг, але лишився в Русі, зоставсь у Вороніжських лісах, аби розбивати, а хрестне цілування, щоб нам Богом і правдою боротися з Бесерменином — забув. А тепер затеряв єси правду свою і мою, і не йдеш ні до свого "цесаря", ні до Ногая на суд. То вже як мене з тобою; Бог розсудить!"
І так сталось. Олег пішов в Орду і, прийшовши з Орди, з Татарами убив Святослава по цесаревому слову. Потім Святославів брат Олександр убив Олега і його малих синів двох тут же на місці. І була радість дияволові і його приспішникові Ахматові».
Як бачимо, безіменний автор просто, без риторики, стисло і предметово, а при тім виразисто і сильно описав глибоко трагічний і для тодішніх відносин незвичайно характеристичний епізод, що стався на краю тодішнього хрещеного світу, в безпосереднім сусідстві з Татарською ордою. Він дуже яскраво ілюструє безпомічність дрібних князів і дає розуміти ті обставини, які, з одного боку, вели до сконцентрування земель в руках сильніших і зручніших князів, які вміли підтримувати добрі відносини з миродатними ординськими кругами, з другого — політику «татарських людей», які за краще вважали мати діло безпосередньо з Ордою, ніж бути ще в додатку об’єктом княжих котор і боярського «корму». Автор, безпретензійний книжник, не підіймається до таких політичних виводів, не старається дати якогось патетичного, поетичного образу. Але його скромна фраза, що тим, хто видів сей образ виродження і упадку старої державності «хлЂбъ во уста не идяшеть отъ страха», доволі оправдує себе його безпретензійним оповіданням, і картина братовбивчої котори і руїни, яка розграється через отсього «дияволового приспішника» бесерменського купця, встає перед читачем доволі яскраво. Тим пояснюється увага до сього оповідання у пізніших книжників, які підправляли його різними рисами, а в Никонівській компіляції, як я вже одмітив, воно виступає в ширшій і небезінтересній своїми ампліфікаціями формі.
В первісній формі списане воно було, очевидно, безпосередньо по подіях, де-небудь в Курськім князівстві, або в котрімсь ближчім центрі, напр., Новгороді Сіверськім.
Повісті неозначеного часу. Крім обговорених вище повістей, котрих вік і географічна приналежність виступає досить виразно, я вважаю корисним увести до сього огляду деякі писання не так ясні щодо своєї приналежності. Вони можуть походити, в тих записах, в яких тепер їх маємо, і з XIV, і з XV, може, навіть з першої половини XVI в.; вони могли одержати свою нинішню форму не конче на Україні, але таки безсумнівно ілюструють розвій певних типових тем в сих часах, в тих сферах, де далі жила і розвивалась спадщина старої київської словесності, на Україні і поза Україною.
Така, напр., повість про Дем’яна Куденевича, переяславського богатиря, що читається в Никонівському літописі, під 1180 роком. Поза сею компіляцією її не стрінено досі. Шахматов думав, що сюди вона попала з «Володимирського Поліхрона», 1420-х рр. Вважаю, в кожнім разі, цілком правдоподібним, що редактор Никонівської компіляції зачерпнув її вже з якоїсь готової книжної записі. Характером своїм вона підходить до тих записів билинних тем, XVII — XVIII вв., з котрими познайомимось в дальшім розділі, але більш стилізована на книжно, більш християнізована. В основі лежить, очевидно, старий переяславський епос про місцевого «храбра» Дем’яна «Куденевича>, що, мабуть, треба розуміти як «Куднівця»: з села Куднова під Переяславом. Він боронить своє рідне місто від усяких ворогів, на собі виносить війни з ними і, нарешті, платить життям за се. В записі се зв’язане з боротьбою за Переяслав, що в середині XII в. велась між династіями Мстислава і Юрія Мономаховичів: Дем’ян виступає як чоловік Мстислава Ізяславича, Мстиславового внука, що відбивається в Переяславі від Юрієвого сина Гліба. Я мав нагоду вказати, що ся подробиця може розглядатись як доказ пізнішої хронологізації, і взагалі пізнішої записі сеї теми. Бо в дійсності симпатії переяславської громади (абэ її провідних кругів) були по стороні Юрія, отже, для популярного героя боронити Переяслав від Юрієвої династії в інтересах Мстиславичів — се не дуже вдячна роль. Тому можна думати, що з сею боротьбою зв’язано сю тему пізніше, і з огляду на те, що союзниками Юрієвичів виступають Половці, Дем’янові дано сю ролю оборонця Переяслава від Половців і від Юрієвичів.
Повість в сій записі складається з двох епізодів. Спочатку Дем’ян виступає оборонцем Переяслава від кн. Гліба, потім — від його союзників половців:
«[Гліб] пробув мало що в Новгород-Сіверськім, бояри ж почали йому Говорити, аби йшов до Переяслава на велике княження, — "хочуть тебе люде переяславські!" І він, послухавши їх, пішов до Переяслава. Почувши сторожі переяславські, пригнали до Переяслава. Князь Мстислав Ізяславич лежав ще на ліжку своїм, бо було ще перед світом. Скоро встав і послав зібрати військо, а сам спішно побіг до богатиря Дем’яна Куденевича, і так йому говорив: "Прийшов нині час, чоловіче божий, на поміч божу і святої Богородиці, а на твою мужність та кріпость!" Дем’ян же Куденевич зараз пішов на коня з слугою своїм Тарасом, і тільки п’ять його отроків, дуже молодих, сіли на коні, бо не було вісті, і всі розійшлись — той сюди, а той туди.
Дем’ян Куденевич скоро поскакав з своїм слугою на конях, і стріли Гліба Юрієвича на полі під містом 1. Нападає він на військо його "яро", побиває множество війська його "нещадно". Настрашився дуже князь Гліб Юрієвич і скоро побіг назад, а до Дем’яна Куденевича послав з таким словом. "На любов і на мир прийшов я, а не на рать". А Дем’ян Куденевич з слугою своїм Тарасом вернувся до Переяслава і велику честь дістав від "господина" свого, вел. князя Мстислава Ізяславича.
[Потім] прийшло багато Половців, взяли город Дегинь і непомітно підійшли під Переяслав, на вел. князя Мстислава Ізяславича, Прийшлії під Переяслав на ранній зорі, запалили "посад" [передмістя]. Ніхто не знав, що прийшли вороги, а ті обступили город і було в городі велике замішання і плач. Дем’ян же Куденевич сам один виїхав з города, не маючи на собі ніякого "доспіху", тільки з поміччю божою. Бив багато ворогів, але був пострілений Половцями і знемігши вернувся до городу. Вороги ж, обхоплені страхом, спішно повтікали кожний до себе.
Але Дем’ян зовсім знемігся від ран. Вел. князь Мстислав Ізяславич скоро поспішив до нього, обдаровував його великими дарами і уряди ["власті"] обіцював. Але той сказав: "Марнота людська! Хто, мертвий будучи, буде бажати дарів тлінних і власті минущої!" І так сказавши, заснув сном вічним. І був від усіх великий плач по нім у городі» 2.
Можемо вважати се взірцем записів дружинно-епічних тем, розмірно ранніх, в обстанові ще вповні історичній, з докладною хронологізацією. Сим відрізняється вона від тих, згаданих вище пізніших записів билин, де історична обстанова вже зникає або зводиться до мінімуму, ледве заховуючи деякі ходячі ймення.
Щодо Переяслава як джерела сього епосу, то я мав нагоду при огляді історії Переяславщини вказати на колишню інтенсивність дружинної творчості в ній, в зв’язку з її ролею «України» XII віку 3.
1 В ориг.: «посадом», в старшім тексті було б, мабуть, «острогом».
2 Полное собр. лЂтоп., IX, с. 178.
3 Історія України, II, с. 357.
Боротьба з степом і сторожа Руської землі від поганих — сі нерви старої лицарської епіки у нас і так само на заході, тут були особливо напружені,
І богатирські теми, очевидно, тут розроблялись з особливим замилуванням. Ми вже знаємо зв’язану з Переяславом стару пісню про бій молодого Кожем’яки з Печенігом, записану в старім київськім літописі. Запис колишнього епосу про Дем’яна являється дальшим огнивом з сього, колись густого ланцюга. Пізніше прочитаємо запис переяславських переказів про Летьське цвинтарище як схоронище старих богатирів — аналогічне з київськими печерами. В сій перспективі мусить розглядатися отсей фрагмент нашої старої творчості, на котрім я спиняю тут увагу читача 1.
Посольство папи до Романа Галицького. Традиція про князя Романа колись була, очевидно, дуже багата і трималася довго. Його енергія, широкий розмах діяльності, рішучість і безоглядність в засобах боротьби сильно вражали сучасників, «збентежили їх уяву», як висловлюється один дослідник, і швидко одяглись поетичною поволокою. До нас не доховалось в цілості ні одного поетичного твору на сю тему, в скільки-небудь певній і автентичній формі. Але маємо багато фрагментів, відгомонів і натяків, котрі більш або менш правдоподібно зводяться на різні оброблення сеї теми про грізного і могутнього, не стримного в своїм гніві, безоглядного в своїй суворості чи навіть немилосердності князя-володаря. В нашому літописі ми бачили, крім фрагмента панегірика, більш книжного характеру, згадку про якість пісні, що оспівували боротьбу Романа «з поганими, «имже Половци дЂти страшаху» 2 (небезінтересно, що ся згадка має глосу в укр. копії літопису XVIII в., так званій Єрмолаївській — «страшаху: «Роман, Роман! албо: «Рус, Рус!» — вона може вказувати на невигаслу ще традицію про Романа в сім столітті).
1 В науковій літературі звернув на нього увагу Халанський, «Великорусскія былины кіевскаго цикла», 1885, він добачав тут билину, споріднену з нинішньою билиною про Сухмана-богатиря, що вмирає від своїх ран, як жертва невдячності свого князя, котрого запізнену ласку він легковажно відкидає перед смертю. Ще далі пішла потім в сім напрямі стаття А. Якуб, «Къ былинЂ о СухманЂ» (Етнограф. Обозр., кн. 60, 1904): вона стоїть на тім, що билина про Сухмана — се переробка літописної повісті про Дем’яна. Автор зовсім не рахується, що Никонівська повість про Дем’яна зовсім не старе «літописне сказаниє», а очевидна пізня парафраза.
2 Див. вище — Іпат., с. 540.
В польській хроніці сучасника магістра Вінцентія маємо відгомони легендарних, перебільшених оповідань про його нелюдські нагінки на галицьких бояр, прикрашених нібито автентичними його афоризмами на сю тему: «не їстимеш меду, не знищивши роя до решти», «не буде пахнути коріння, поки його не потовчеш». Длугош згадує про польські пісні, які ще за його часів (в XV в.) співались про останню побіду над Романом і його смерть. Століття пізніше литовсько-білоруський хроніст Матвій Стрийковський переказує оповідання, а може, й пісні з Підляшшя або Білорусі про побіди Романа над Литвою і тяжке поводження з литовськими бранцями, котрих він, мовляв, казав замість волів запрягати до плугів і орати «старини» або корчувати «ляди» («і звідти вийшла приказка, як котрийсь литвин сказав, тягнучи плуг: «Ой Романе, Романе, лихим живеш — Литвою ореш!»). Образ грізного Романа можна добачити в нинішніх великоруських піснях про війну князя Романа з литовськими королевичами і убивство ним своєї жінки. В українських обрядових піснях ім’я Романа ввійшло як тип величного, могутнього володаря — ідеал багатства і могутності, до веснянки «Воротар» і т. д. 1
До пізніших літературних оброблень теми про могутнього і грізного кн. Романа належить також повість про посольство до нього папи.
1 Див. в т. I, с. 171 — 2, перегляд тем, зв’язаних з іменем Романа в «Історії України-Руси», т. III, с. 16, і у Жданова, «ПЂсни о князЂ Романі» (Русскій былевой эпосъ, 1895). До них ще повернемо в т. IV.
2 Див. т. III, с. 12 — там вказано літературу. Як автентичну історичну звістку цитував се оповідання і Жданов в згаданій праці, с. 430.
В історії України я зазначив, що се оповідання має чисто літературний характер 2, хоч його трактують звичайно як автентичне історичне свідоцтво, а як літературний твір з циклу Романової легенди воно і досі не розглядалось, хоч легендарний характер його не може підлягати сумнівові:
«Роман Мстиславич, мстячи Ляхам за кривди і рани свої, зібрав військо галицьке і володимирське і на весну пішов. Взяв два городи 1 багато спустошив, а прочувши, що Мешко вмер, сподівався від братанични королеви і сина її Лешка одержати приречену йому нагороду, і, не взявши мира, пішов назад. Почувши ж, що Лешка на королівство не взяли, розгнівавсь і пішов знову на Сендомир, і став ще більше нищити та села палити. Ляхи просили Лешка, аби послав від себе — просити Ярослава, а той, не розуміючи їх месті (бо був малий), послав від себе послів — просити Романа.
Також і папа, прочувши, що Роман побідив Угрів і Ляхів і всю Русь під себе привів, прислав до нього свого посла — намовляти його на свою латинську віру, обіцяючи йому городи і королем зробити на Русі. Роман сперечався з ними "отъ письма", але вони без сорому наставали з ласкавими словами. Одного разу, як той посол говорив Романові, який то папа сильний і може його зробити багатим, сильним і славним мечем Петровим, Роман, витягнувши меча свого, сказав послові: "Чи такий Петрів меч у папи? Коли має такий, може городи роздавати! А я поки маю свій при бедрі, не хочу купувати чимсь іншим, тільки кров’ю, так, як і батьки і діди наші розмножили Руську землю!"
А послам Лешковим сказав: «Я не хочу вам нищити землі, тільки заплатіть мені шкоду, як прирекли; а як не можете стільки серебра зібрати скоро, дайте мені Люблин з землею, поки виплатите". І відправивши тих послів, пішов до Галича» 1.
Мова того запису, з якого публікована ся повість, має характер пізніший, українсько-білоруський XVI — XVII вв.2 Але основа її, очевидно, значно старша. Я висловив свого часу гадку, що образ могутнього Романа міг бути використаний на осоромлення латинських замислів на православну віру ще за часів Данилової унії з Римом. Образ його батька, що, крім свого меча, не шукав інших засобів на розширення своїх земель, мав би послужити докором Данилові та його прибічникам, що унією української церкви хотіли купити поміч католицьких держав для оборони від Орди. На сім грунті, мабуть, виросла і постать Романа як протектора православної церкви, що послужила притокою до укладання пізніших грамот його імені для православних інституцій (напр., звісна така грамота князя Романа і його княгині «Анастасії» для київського Печерського монастиря 3).
1 Библіотека россійская историческая, 1767, ст. 300.
2 «Како папа могний? Такій ли то мечь Петровъ у папы? ижъ имать такий... не хочу куповати ино кровію».
3 Описаніе рукописей Румянцевскаго музея, с. 114.
В тім друкованім тексті, котрого я переклад подав, історія посольства, очевидно, вложена механічно в комплекс відомостей про Романові війни. Ближчих розслідів над ним досі не було переведено.
Ряд подібних оповідань, які спираються на традиції розгляненої тут доби, можна було б продовжити, але я поки що обмежусь поданими прикладами і переходжу до огляду деяких більших і голосніших творів, більш характеристичних для різних течій літературної творчості.
Моління Данила. Вище, говорячи про Галицький літопис, я зазначив нахил автора повісті про галицький мятеж до афоризмів, сентенцій, приповідок, метафоричних виразів, книжних образів, що ставить його твір в зв’язок з гномічною поезією, досить розвиненою в Візантії і, очевидно, дуже популярною також і у нас. Цікавим покажчиком сеї популярності являється так зване «Слово» або «Молениє Данила Заточника», котрому я й даю місце в сім огляді в одній лінії з Галицьким літописом як характеристичному взірцеві сеї літературної течії, безсумнівно, доволі сильної у нас, хоч само «Молениє» і щодо часу f щодо місця та обставин своєї появи все ще зостається твором неясним і сумнівним, не вважаючи на доволі значний інтерес, виявлений до сеї пам’ятки в наукових кругах.
Він особливо оживився, коли поруч тексту, опублікованого вперше Калайдовичем в 1821 р., з одного пізнішого рукопису, XVII віку, де він читався під назвою «Слова о ДанилЂ ЗаточникЂ», адресованого до якогось князя «сына великаго царя Владимера» (так званої потім першої редакції), з’явився варіант, опублікований в 1856 р. Ундольським, з старшого рукопису, XV в. Дуже відмінний змістом, він носив і титул інший: «Данила Заточника молениє къ своєму князю Ярославу Всеволодовичю». Перед тим було прийняте толкування, дане Карамзіним і Калайдовичем, що «Слово» було написане якимсь дружинником Данилом, засланим князем за якусь провину, — тим князем був Юрій, син Володимира Мономаха, і «Слово» осягнуло у нього свою ціль, так, як описує пізніша дописка до «Слова». Після появи варіанта Ундольського, Безсонов, в спеціальній студії, опублікованій слідом, не захитуючи традиційного погляду, що «Слово» дійсно було написане якимсь засланим дружинником для того, щоб добитись у князя амнестії, з одного боку, відкинув стару гадку про Юрія Мономаховича як адресата, вказавши, як більш правдоподібного, іншого Мономаховича — Андрія, що сидів у Переяславі в 1130-х рр. З другого — поставив питання про відтворення архетипу на основі обох редакцій твору, підчеркнувши при тім його зв’язок з усною поезією — з темою про «дворянина безчасного молодця» й деякими спорідненими билинними темами.
Протягом чверті століття потім дискусія оберталася більше-менше в рамцях, зачеркнених сею студією. Дослідників займало, з одного боку, питання про адресата, з чим для них була зв’язана дата пам’ятки, бо загалом не було сумніву в тім, що твір був написаний заточником до свого князя, щоб добитися повороту на його двір. З другого боку, цікавила їх провідна ідея твору, або що з тим було зв’язане, — причина заслання. Поруч того, одначе, все більше виступало на передній план питання залежності твору від книжних джерел та його оригінальності і плановості в комбінуванні гномічної літератури, котру використовував автор «Слова». Аж 1880 р. з’явилася студія Модестова, в котрій хоч не в перше, але з більшою рішучістю, ніж перед тим, поставлено погляд на «Слово» як на твір чисто літературний, дидактично-політичний. Його автор, мовляв, ужив фабулу про Данила Заточника лише як форму для свого політичного памфлета, з становища поступовіших дружинних елементів, а фактичного змісту в ній нема ніякого.
Сей погляд був потім розвинений в нашій літературі д-ром Щуратом, в російській — ак. Істриним; вони доводили, що історія про Данила Заточника, засланого князем, який сим словом здобув собі помилування, була пізніше зв’язана з «Словом», по характеру ж своїм воно являється чисто літературним твором, в гномічно-дидактичнім роді. При тім д-р. Щурат вказав і візантійські первовзори, які, по його гадці, були перероблені незвісним староруським автором, а саме поеми Михайла Гліки, а посередньо його сучасника Теодора Птохопродрома (котрого твори були використані Глікою) з середини XII в.
Ся гадка про повну неоригінальність твору не знайшла признання, тому що йшла задалеко. Аналогії Давидового моління з поемами Гліки і Птохопродрома досить загальні, а що про знайомість з ними на Русі нема ніяких доказів, тож і твердити, що «Моління» було просто переробкою сих творів, як то висловився д-р. Щурат 1, не можна було з такою рішучістю. Натомість сформульований ак. Істріним здогад, що «Молениє» в дійсності не було ніяким благанням заточника і його автор не був ніяким засланцем, знайшов послух в російській літературі, хоч ряд дослідників дальше обстоював і розвивав старий, традиційний погляд на «Молениє» як дійсне прошення, написане якимсь засланим дружинником до свого князя 2.
1 «Пам’ятка староруської літератури, звісна під назвою «Слово Данила Заточника», не е оригінальним твором, лиш переробкою поем грецького хроніста з XII в. М. Гліки, а посередньо його сучасника Теодора Птохопродрома.
2 Розумію особливо праці Шляпкіна, Гуссова, Лященка, також загальні курси Владимирова, Сперанського й ін. Література до 1905 р. вказана в II т. моєї «Історії». Під час війни друкувалась в Казані спеціальна праця — дисертація Міндальова, але я не бачив її вже видрукованою.
Я думаю, що при нинішнім стані тексту се питання не може бути скільки-небудь категорично рішене. Се факт, що пізніша традиція вважала його автора засланцем на озеро Лаче (на верхів’ях Онеги, в Новгородській землі, теп. Олонецькій губ.): він звідти написав до князя своє «Молениє», просячи уласкавлення і повороту на княжий двір, і дійсно досяг своєї мети. Пізніша вставка «Моленія» оповідає се в казочній формі: Данило кидає своє моління «запечатане в воску» до озера, то ковтнула риба, рибу ловлять і приносять на княжий двір, моління попадає до княжих рук, і князь «повелЂ Данила свободити отъ горкаго заточення». Але в нинішнім тексті твору (І редакції) Лаче-озеро виступає в ряді географічних назв, очевидно зібраних звідусіль, цілком довільно, щоб дати матеріал для гри слів в наріканнях автора на свою гірку долю: «Кому Любово, а мнЂ горе лютоє; кому БЂло-озеро, а мнЂ чернЂє смолы; кому Лачь-озеро, а мнЂ на немъ сЂдя плачь горкий; кому Новъгородъ, а мнЂ углы опали, зане не процвЂте часть моя». В II редакції натомість маємо: «кому ти єсть Переславль, а мнЂ Горееславль, зане часть [моя] не прорасте въ немъ».
Так само міняється ім’я князя-адресата: він зветься то «сином великого царя Всеволода», то «сином великого царя Владимера», стає то Ярославом Володимировичем, то Ярославом Всеволодовичем. Поки була звісна тільки перша редакція, де князь зветься сином Володимира, як я сказав уже, слово вважалося твором середини XII в., писаним в нашім Переяславі, якимсь туземним дружинником. Коли була опублікована II редакція, адресована до Ярослава Всеволодича, сю редакцію признано старшою, а що сього Ярослава Всеволодича прийнято за звісного князя Переяслава суздальського першої половини XIII в., то твір зв’язано з Переяславом суздальським. Навіть ак. Істрін, хоч уважає «Молениє» літературним твором, без якої-будь практичної мети, тим не менше все-таки вважає його продуктом Переяслава суздальського, першої половини XIII в., й інші дослідники, які йдуть його слідами, не вагаються зараховувати сей твір до нової суздальсько-володимирської творчості. Але з огляду на вище сказане, се все зостається дуже непевним. Дослідники, котрі займалися «Молениєм» при кінці минулого століття, основно довели, що так звана II редакція, представлена копією Чудовською і виданою Ундольським, в порівнянні з копіями І редакції мусить уважатися старшою і ближчою архетипа. Але трактувати її як копію, що відбиває в собі сей архетип скільки-небудь точно, ніяк не можна. Вона, без сумніву, теж носить на собі дуже виразні сліди перерібок, котрі, правдоподібно, дуже значно віддалили її від оригіналу. Досить пригадати цитату на самого ж Данила Заточника, що читається в ній («Данило рече: "Храбра, княже, скоро добудеши, а умный дорогъ єсть"»).
Мусимо рахуватися з можливістю, що в оригіналі адресат міг бути не названий по імені зовсім, або названий тільки по батьку («ей, помяни мя, сыне великаго царя Всеволода» або «великаго царя Владимера»), і відти пішло вагання в іменах: пізніші книжники довільно доповняли й розвивали сі апострофи, прикладаючи до того чи іншого князя. Можливості тут досить широкі! Окрім внука Ярослава, котрий теж був Володимировим сином, Ярослав Володимирович, син Мономаха, сидів в Переяславі в 1190-х рр.; один Ярослав Всеволодич, з Ольговичів, княжив в сіверських землях в другій половині XII в., другий, Юріїв внук, в першій половині XIII в. Але кінець кінцем таке чи інше хронологізування імен не дає ніякої твердої дати написання «Слова»: така адреса могла з’явитися і в XII, і в XIII, і в XIV віці.
Так само і Переяслав, як означення місця пробутку автора або князювання князя адресата, не дуже певний, бо міг з’явитися як один з варіантів словесної гри, як я то зазначив уже вище, і з нього міг вийти і переяславський титул для князя адресата. При нинішнім стані тексту і студій над ним я не бачу можливості твердо уставити час і місце написання пам’ятки з її змісту. Так як її маємо тепер, ми можемо класти появу її архетипа і на XI, і на XII, і на XIII, і на XIV вік. Можемо прив’язувати її до земель полудневих і північних. Орієнтування бо на безсумнівно північні місцевості, як Біло-озеро, Лаче-озеро, з’явилось, очевидно, при пізніших перерібках на півночі, де в кожнім разі «Молениє» було дуже популярне, як показують численні перерібки, і ся традиція про Лач-озеро, як місце заслання Данила, записана в північній компіляції.
Так само мало надійні всякі комбінації про особу автора і обставини написання, які робляться з нинішнього змісту, переповненого пізнішими додатками, характеру чисто літературного. Коли, напр., з слів: «азъ рабъ твой, сынъ рабыни твоєя» робиться вивід, що автор був сином княжої рабині, забувається, що се єсть просто літературна фраза, взята з псалмів. Те саме треба сказати щодо інших фраз, котрі підбираються для того, аби на підставі їх комбінації схарактеризувати соціальну позицію автора й його ідеологію. Саме ім’я Данила як автора могло бути навіяне якоюсь літературною постаттю класичного невдальця, в тім роді як Данило безщасний молодець, на котрого вказували Безсонов і д-р Щурат.
З «Молениєм» сталось приблизно те, що ми бачили свого часу з «Посланиєм» Клима. Того алюзії до різних символічних образів послужили канвою, на котрій книжники-коментатори почали громадити всякі природничі Курйози, які кінець кінцем завалили і витиснули первісний зміст. Афоризми і приповідки «Моления» притягали всякі аналогічні гноми і анекдоти, котрими його читачі і переповідачі доповняли і розширяли його твір, чіпляючись не раз зовсім поверховних аналогій. Сі додатки, які часом дуже мало відповідали провідній ідеї твору, витісняли його первісні часті, розривали хід гадок; характер скромної петиції переміняли в претензіозний дидактичний тон, і кінець кінцем наповнили текст недоречностями, за котрі новіші дослідники, які мали необережність приймати все се за первісний текст «Моления», лаяли автора блазнем і людиною з переверненою головою 1.
Уже сам вступ твору властиво містить три вступи, з котрих найбільш автентичний вигляд має тільки останній, який по своїй гадці безпосередньо притикає до дальшого «Моления» (хоч і відділений від нього підозрілою вставкою). Перші два дуже сумнівні і скорше, мабуть, мусять уважатися за додаток пізніших апліфікаторів, які перетворили автентичне «Молениє» в нову книгу премудрості:
«Вострубимъ, братіє, аки въ златокованную трубу въ разумъ ума своєго. Начнемь бити въ серебреныя органы и возвЂємъ мудрости своєя. И ударимъ въ мысли ума своєго, поюще въ богодухновенныя свЂрили, да востанутся въ насъ душеполезныя помыслы!
Востани, слава моя! Востани, псалтырю и гусли, да развергу въ притчахъ гаданія моя и провЂщаю въ языцЂхъ славу мою! 2
ВЂдый, господине, твоє доброразуміє, притекохъ ко обычней твоей любве. Глаголетъ бо святоє писаніє: Просите и приймете!
* Давидъ рече: не суть рЂчи ни словеса, ихже не слышася гласи ихъ.
1 Такий гострий осуд про «Молениє» видав, власне, Голубінський, прийнявши текст Калайдовича, з усіма його екстраваганціями, включно з вище згаданою історією чудесного одержання «Моління» князем, за оригінальний текст автора і признавши його за се «письменником з виверненою головою, або сумним генієм — блазнем». Він вказував, що замість просити князя, автор виступає з міною найбільшого мудреця, «другаго Соломона», береться вчити князя про все можливе, виписуючи без церемонії всю сю премудрість з книг. «"Слова" — се нескладний ряд поучень a la Соломон і Сірах, почасти звернених до князя, котрого наш мудрець учить без усякої церемонії, почасти до нікого або до всіх». Свого часу наукова публіка здвигнула раменами від такої критики, але коли й тепер не бракує дослідників, які тільки з тою різницею, що за підставу беруть її редакцію замість Калайдовичевої, а трактують її теж як автентичний або майже автентичний твір автора, то се не дуже зміняє стан справи. А так, напр., оцінював II редакцію Гуссов в досить цінній своїй розвідці про «Молениє»: «Ми дивимось на редакцію II як на «Молениє» в початковім виді, воно, як можна судити, в сій версії не підпало ніяким, скільки-небудь серйозним змінам», — пише він {с. 21). І Келтуяла, притримуючись II редакції, начеркує таку фантастичну біографію автора: «Данило походив з Переяславля Суздальського. Се ще молода людина, дворянин, молодший дружинник, син заможних батьків, дуже освічений і очитаний для свого часу, себто першої половини XIII в. Нагнівавши чимсь своїх батьків (мабуть, занадто віддавався читанню книг), Данило зостався без матеріальної помочі з їх боку і опинився в нужді. Деякий час Данило пробував у службі боярам-капіталістам. Тяжка праця і принижене становище служащого у бояр-експлуататорів змусило Данила кинути службу. Шукаючи виходу з свого становища, Данило рішився звернутись до переяславського князя Ярослава Всеволодовича... з прощенням, щоб той взяв на службу до себе» (I, с. 782).
2 Парафрази псалмів 65 і 48.
* Звіздкою означив я сі фрази як правдоподібний пізнійший додаток.
Мы же не умолчимъ но возглаголемъ къ господину своєму всемилостивому Ярославу Всеволодичю 1.
1 В І редакції тут іще дальші додатки: «Сердце бо смысленнаго укрЂпляєтся въ тЂлеси єго мудростію. Дысть языкъ мой трость книжника скорописца, и увЂтлива (увЂть — научениє) аки рЂчьная быстрость» і т. д.
Княже мой господине, помяни мя въ княженіи своемъ! Яко азъ рабъ твой, сынъ рабыни твоєя! Вижу вся человЂки яко солнцемъ грЂємыхъ милостію твоєю, толко азъ єдинъ хожу во тьмЂ, отлученъ свЂта отъ очію твоєго, аки трава растущи въ застЂніи, на нюже ни солнце сіяєтъ ни дождь идетъ. *ТЂмъ же, господине, приклони ухо твоє въ глаголы устъ моихъ и отъ всЂхъ скорбей моихъ избави мя.
Княже мой господине, вси напаяются отъ обилія дому твоєго, толко азъ єдинъ жадаю милости твоєя, яки єлень источника воднаго. Быхъ яко древо стояще на пути, да вси мимоходящеи сЂкуть єго, — тако и азъ всЂмъ во обидЂ єсмь, занеже не оградимъ есмь страхомъ грозы твоєя, яки оградомъ твердымъ».
Се те, що можна б з найбільшою правдоподібністю вважати основним і первісним тоном «Моления», хоча, розуміється, і тут, правдоподібно, знайдуться пізніше додані паралелі. Далі ми бачимо виразне роздвоєння, двоїсть мотивів, котру дуже трудно, просто неможливо допустити в первотворі. З одного боку, автор рекомендує себе як людину цінну своїм розумом і ученістю і виясняє більшу вартість для князя розуму дорадників і служебників, ніж їх хоробрості; се вважається, думаю, що й справедливо, первісним мотивом. Поруч того, одначе, в нинішнім тексті читаємо похвали хоробрій дружині, виправдування своєї невеликої освіти, аргументи проти можливих обвинувачень в «безумії»:
«Княже мой господине, аще ти єсмь на рати не хоробръ, но на своЂхъ ти єсмь крЂпокъ, да тЂмъ избираю сладость словесную, совокупляя аки въ мЂхъ воды морскія и извитія словесъ, и рЂшенія притчами хитрыми, а глаголивъ языкъ и многоліствено сердце и увЂтливы уста яко струя рЂчныя быстрины.
Соломонъ рече: луче єдинъ мудръ десяти хоробрующихъ безъ ума. Луче єдинъ смысленъ десяти владЂющихъ городы. Данилъ рече: храбра, княже, борзо добудеши, а умный дорогъ єсть, зане умныхъ дума добра, тЂхъ бо и полци крЂпци и гради тверды. ИнЂхъ же полци сильни, а безъ думы, — и на тЂхъ бываєть побЂда.
Уменъ мужъ не вельми на рати хоробръ бываєтъ, но крЂпокъ въ замыслЂхъ, — да тЂмъ добро [через те варто] сбирати мудрыє».
З другого боку, маємо такі уперті міркування про потребу збирати дружину, і то хоробру дружину:
«Якоже паволока многими шелки испещрена, красно лицо являєтъ, тако и ты, княже нашъ, многими человЂки славенъ и честенъ во всЂхъ странах явися.
Якоже неводъ не удержитъ воды, но избираєтъ множество рыбъ, тако и ты, княже, не удержи богатства, но раздавай силнымъ, совокупляя храбрые: злата бо й градовъ тЂмъ добудеши. ТЂмъ и ЄзекІй царь Израилевъ похвалися къ посломъ царя вавилонского, показавъ имъ множество злата своєго, они же рекоша: «Наши цари богагвє тебе, не множествомъ злата, но множествомъ храбрыхъ и мудрыхъ».
Виявляючи свою мудрість, автор деінде робить ніби такі мало послідовні і недоцільні заяви:
«Аще бо не мудръ єсмь, но поне мало мудрости усрЂтохъ: во вратвхъ разумныхъ мужъ сапоги Іюсилъ єсмь, а смысленыхъ въ ризы облачихся...»
Так само мало доцільно вкладаються в уста князеві такі компліменти на адресу автора:
«Цы ли речеши, княже: "Оть безумія єси реклъ селико слово!"
Или речеши ми, княже: "Солгалъ вси яко тать..."
Или речеши, княже: "Солгалъ єси яко песъ..." — і подібне.
В нинішніх текстах можемо тільки приблизно намацувати розвій гадок, який був правдоподібно в первотворі. Сюди належать нарікання на своє гірке життя, просьби пригадати авторову біду серед багатства і достатку княжого двору і пожалувати її:
«Княже мой господине, се былъ есмь въ велицЂй нужЂ, подъ работнымъ ярмомъ пострадахъ: все тоє искусихъ, яко зло есмь...
Княже мой господине, не отрини раба скорбящаго, не лиши мене живота моєго... И насыщаяся многоразличныхъ брашенъ, помяни мене сухъ хлЂбъ ядущаго. Веселяся сладкимъ питіємъ, помяни мене теплу воду піющаго. Облачаяся въ красоту ризъ своихъ, помяни мене въ неиспранЂмъ вретищЂ [в непраній вереті]. Лежа, господине, на мягцЂ постели, помяни мене подъ єдиномъ рубомъ лежащего, зимой [від холоду] умирающа и каплями дождевными яко стрЂлами пронзаєма».
Правдоподібно, в основі своїй до первотвору належать міркування, що в такій біді розум і образовання автора марнуються, не маючи відповідних обставин для свого полету. Дарма, що в теперішніх текстах, наслідком розширення і деформації, сі дві тези: що біда вчить розуму і біда не дає відповідного розвитку здібностям — уже до певної міри суперечать або розминаються одна з другою:
«Княже мой господине, ржа Ђсть желЂзо, а печаль умъ человЂку отъимаетъ. Молеве ризы казать, а печаль умъ человЂку. Яко же олово много разваряємо гинетъ, тако и человЂкъ многи бЂды пріємля худЂєтъ. Печальну бо мужу кости засышуть.
Всякъ бо человЂкъ у друга видитъ сучецъ во оцЂ, а у себе бревна не видитъ. Яко всякъ человЂкъ хитритъ и мудритъ о чужей бЂдЂ, а своєй не можетъ примыслити. Никтоже бо можетъ соли зобати, ни въ печали смыслити.
Зла не видавши, добра не постигнути. Не бившеся со псомъ объ одинъ моклокъ, добра не видати. Горести дымныя не терпЂвши, тепла не видати. Злато бо искушаєтся огнемъ, а человЂкъ напастьми. Пшеница много мучима чистъ хлЂбъ являєть, а чевовЂкъ бЂды подъємля смысленноуменъ обрЂтаєтся. Аще кто не бывалъ будетъ во многихъ бЂдахъ, яко у бЂса не вспари, то нЂсть въ немъ вЂжества.* Никто же бо можетъ стрЂлою звЂзды выстрЂлити, ни въ напасти смыслити. Не гнавши бо ся кому послЂ шершня съ метлою о кроху, ни скакавши со стола по горохово зерно добра не видати».
Ясно відчуваються тут пізніші додатки паралельних гадок, які розширяють і роблять виклад многословним, творять повторення, попадають не на місце, як означене звіздкою, витісняють первісні гадки і розривають хід гадок.
Подібним способом треба толкувати появу і більших екскурсів, які перетворили кінець кінцем «Молениє» на збірку афоризмів і поучень на різнородні теми. Одному книжникові згадка про немилу жінку дала привід згромадити збірку афоризмів на сю тему:
«Кто поиметь злообразну жену придатка дЂля или тестя дЂла богатого, то луче ми буръ волъ видЂти въ дому своемъ нежели жена злообразна. ВидЂхъ злато на злообразнЂ женЂ и рекохъ: нужно [нудно] єсть злату сему! Луче бо ми желЂзо варити н[ежел]и со злою женою быти. Жена бо злообразна подобна перечесу: сюдЂ свербитъ, а сюдЂ болитъ» і т. д.
Подібна згадка про «безумних» дає притоку нагромадженню цілої «тучі художества» в сім напрямі. Іншим разом згадка про лихих княжих бояр і дорадників стає вихідною точкою для афоризмів про хиби боярської адміністрації, що звучить таким дисонансом в творі написанім для позискання княжої ласки:
«Не имЂй себЂ двора близъ княжа двора, не держи села близъ княжа села! Тіунъ бо єго яко огнь трепетицею накладенъ, а рядовичи [слуги] его яко искры: аще отъ огня устережешися, но отъ искры не можеть устрещися жженія порт». І далі ще: «ЛютЂ бЂснующемуся дати ножь, а лукавому вдасть!»
З нагоди рефлексій на тему «біда учить штукам» з’являється цілий маленький екскурс, де описуються не менше інтересно різні штуки, показувані мандрівними скоморохами та штукарями:
«Один, скочивши на коня, бігає по іподрому, рискуючи життям. Інший з церкви або з високої палати літає на крилах з паволоки. Інший нагий мечеться в огонь, показуючи відвагу серця свого царям своїм. Інший, прорізавши литки і оголивши кості голінь своїх, тим являє свою хоробрість. Інший, скочивши з високого берега, кидається в море, з конем своїм. Інший, прив’язавши шнур до церковного "уха", а другий кінець притягнувши до землі здалека від церкви, бігає по нім долі, одною рукою взявшися за кінець шнура, а другою рукою тримаючи голий меч. Інший же, огорнувшися мокрим полотном, б’ється вруч з лютим звірем».
Таким чином, в нинішнім вигляді тексти і редакції «Моления» уявляють з себе збір різнородного, в різних часах, в різних місцях, з різних джерел нагромадженого матеріалу, дуже інтересного з культурно-історичного і літературного погляду, але досить припадково сполученого, в котрім доволі неясно проступають зариси первісного твору. Джерела, з котрих черпався сей матеріал, називає саме слово: «Азъ бо аще не въ АфинЂхъ растохъ ни у философъ учихся, но быхъ падая по книгамъ аки пчела по различныхъ цвЂтамъ оттуда избираю сладость словесную». Отже, передусім «книги». В першій лінії Святе письмо: книги новозавітні, псалтир, історичні книги старозавітні, мабуть, в якійсь вибірці, а далі візантійські антології, типу «Пчоли», збірки мудрих гадок, афоризмів і гном. Порівняти лише тексти «Моления» з «Пчолами», «Ізмарагдами», «Стословцем» Геннадія і под. збірками. Напр., в «Стословці» маємо такі близькі паралелі до наведеного вище тексту «Моления»:
«СЂдящю ти надъ многоразличною тряпезою, помяни сухъ хлЂбъ ядущаго. ВъзлЂгъ на многомягкЂй постели и пространьно протягаяся, помяни на голЂ земли лежащаго [подъ] рубомъ и не дерзнувша ногу простерти зимы ради... Лежащю ти въ твердопокровьнЂй храминЂ ти слышащю же ушима своими дождевьноє множьство, помысли о убогыхъ, како лежать нынЂ дождевьнымн каплями яко стрЂлами пронажаєми».
В «Моленні» (2 ред.) читаємо: «ВидЂхъ полкъ безъ князя, рече [и рекохъ]: "великъ звЂрь безъ главы"». В «Пчолі» старшої редакції (вид. Семеновим): «ВидЂ много вои безъ доброго воєводы и рече: великъ звЂрь, но глави не имать».
Пізніші редакції «Пчіл» й «Ізмарагдів» мають таких паралель дуже багато, але тут треба рахуватися вже і з обопільними запозиченнями: переходом різних сентенцій з «Моления», особливо з його пізніших розширених редакцій, до сих збірників. Особливо популярні були його «мирські притчі», приповідки взяті з усного вжитку, більш живі й інтересні для читачів, ніж книжні запозичення: «глаголетъ бо ся въ мірскихъ притчахъ: не потка [птах] въ поткахъ нетопырь, не звЂрь въ звЂрЂхъ єжъ, не рыба въ рыбахъ ракъ, не скотъ въ скотЂхъ коза, не холопъ въ холопЂхъ кто у холопа работаєтъ, не мужъ въ мужЂхъ который жены слушаєтъ». Ся категорія афоризмів, очевидно, теж з часом наростала в різних редакціях «Моления».
Третю категорію становлять історичні приклади, зачерпнені з літопису і з усної традиції. Я мав уже нагоду навести такий приклад про Святослава, настільки відмінний від літописного тексту, що се піддає гадку про якусь епічну традицію, в котрій могло щось подібне бути. Інші приклади ближчі до літопису (Святополк і Ярослав, Шолудивий Боняк, Андрій переяславський), але передаються часом настільки недокладно, що походять, очевидно, з пам’яті, або з усних переказів. Напр., слова Андрія переяславського: «Ліпша мені смерть, ніж Курське княження» в «Молінні» цитується з іменем Ростислава, або Ярослава, і под.
Весь сей матеріал, наростаючи в різних редакціях «Моління», потім розходився, анонімно або під іменем Данилових слів, по різних збірниках і витягах гном і сентенцій. Безсумнівно, дальші пошукування викриють багато такого. Нещодавно був опублікований збірник XVIII в., де поруч «Моления», переробленого в чисто дидактичну збірку моральних сентенцій, позбавлену яких-небудь історичних прикмет (всі згадки про князя пропущені, а апострофи звернені до «багатого господина»), вписані з іменем «Данила», «Данила Заточника» різні сентенції, в тім і такі, яких зовсім нема в нинішніх текстах «Моления» 1.
1 ИзвЂстія отд. рус. языка, 1903, IV.
Ми бачили вже таку цитату «Данилъ рече» в найстаршій копії самого «Моління», XV в., се показує, як давно почалась популярність сеї пам’ятки як скарбниці сентенцій і афоризмів.
Досі не було зроблено серйозної, ґрунтовної проби вилучити з сеї купи різнорідного і різночасового матеріалу те, що становило дійсне «Молениє», означити його початковий, оригінальний склад і зміст. Без сього, очевидно, не можна оцінити його прикмет як літературного твору, ані дати відповідь на питання, яка була властива, первісна мета сього твору — чисто літературна чи практична. Себто чи писався він на те тільки, щоб вимолити собі поворот до княжого двору і місце на нім, чи мав змалювати образ доброго, ідеального князя і його двору і дати таким чином поучення князям, які мають бути. Рішуче значення для розв’язання сього питання буде мати приділення до архетипу більшої або меншої скількості гномічного елемента.
Можна, напр., прийняти, що сей архетип по вказанім безпосереднім вступі містив ряд отсих благань, слідний доволі ясно в II редакції, з постійною вступною апострофою: «Княже мой господине». Крім того, були хіба ще відхилення інших виходів з положення, крім повороту на княжий двір — в II редакції бачимо їх тепер дві:
«Или речеши, княже: "У богатого тестя женися, ту пей ту и яждь"» — 
«Или речеши, княже: "Пострижися въ чернцы..."»
Могло їх в архєтипі бути більше. Автор їх відкидав своїми аргументами, і по сім зараз наступало закінчення, введене словами: «Уже престану глаголати», а замкнене якимись чемними побажаннями князеві 1.
Така схема, яка ще досить виразно проступає в II редакції, остільки правдоподібна, що з становища літературного вона не мала того інтересу, як гномічні часті, тому менше правдоподібності вважати її результатом пізніших перерібок і ампліфікацій «Молення» 2.
1 Нинішнє закінчення, як і вступ, виглядає теж як нагромадження цілого ряду пізніших закінчень:
«Се уже оставимъ рЂчи и речемъ сице: "Воскресни, Боже, суди земли, воздвигни князи, убуди бояръ, умножи силу князю нашемуі
УкрЂпи бо ны и утверди лЂнивыя. Вложи ярость страшливымъ въ сердце.
Не дай же, Господи, въ полонъ земли нашея языкомъ не знающимъ Бога, і т. д.
Подай же имъ, Господи, побЂду на вся возстающая на ны.
Подай же имъ, Господи, Сампсонову силу, Александрову хробрость, Іосифовъ умъ, Соломонову мудрость, крЂпость Давыдову!
Умножи люди во вЂки въ державЂ твоєй.
Да тя славятъ вся страны и всяко дыханіе человЂче"».
2 Приблизно таку схему приймав Лященко в своїй розвідці 1896 р., короткий зміст її поданий був мною в львів. «Записках», т. 34. Відкидаючи погляди Безсонова, Модестова, Щурата, він уважав «Моління» дійсним посланням засланого дружинника до свого князя Ярослава Всеволодича. При ближчім розборі питання я вважаю отсі останні пункти (заслання й ім’я князя) менше обгрунтованими, ніж, то мені здавалось тоді.
І при такій схемі можна з усякою правдоподібністю прийняти, що твір повстав дійсно як «молениє» до певного конкретного князя, до котрого автор хотів впроситися на двір. Що він був засланий, одначе, ніщо не вказує; навпаки, коли признати частиною первісного тексту отсі гіпотетичні княжі поради шукати собі іншого способу прожитку: оженитись або піти в ченці, то се рішучо вказувало б, що автор не був засланцем.
При такім характері первісного тексту елемент поучення мусив би бути мінімальний. Елемент гномічний теж не повинен був би виходити за межі характеристики тяжкого становища автора, його авторекомендації і критики тих способів прожитку, котрі ним відкидаються (оженення для маєтку, вступлення до монастиря для прожитку, може ще якийсь). Признати, що автор переходив з ролі петента в роль дорадника в своїм первіснім творі, значило б посудити його в нетактовності і глупоті, до котрого ті часті твору, які найбільше можна вважати первісними, властиво не дають ніякої підстави.
Що іншого — прийняти, що сам автор згодом перетворив своє моління в твір загальнішого, літературного характеру, розширивши похвали князеві в образ доброго монарха.
Коли ж признати, що такий характер мала вже первісна редакція твору, то значить — він від початку був задуманий як твір літературно-дидактичний, політичний, нікому спеціально не адресований. Тоді всі конкретніші вказівки на особу князя, на його князівство треба признати пізнішими додатками.
При нинішнім стані нашого матеріалу до сеї другої тези, властиво, ніщо не приводить. Але поки стоїть така дилема, а скільки-небудь певно реституйованого тексту ми не маємо, було б даремно силуватись означити час і обставини, в яких твір повстав. Одиноке, що можна сказати більш певно, вважаючи на існування літописної традиції про Данила Заточника і сильно перероблених редакцій «Моління» вже з XV в., — се, що пізніше як в першій пол. XIV в. його появу не можна класти. Але могла вона бути і значно раніша.
«Слово Адама в аді до Лазаря», або «Повість о Лазаревім воскресінні». Сей незвичайно інтересний поетичний твір ще більше позбавлений яких-небудь вказівок на час і місце його повстання, ніж «Молениє Данила». Правда, при ближчім розгляді всі ті вказівки, котрі витягалися звичайно з «Моления» для означення тих обставин, в яких воно повстало, показуються властиво ілюзоричними. Але «Слово Адама в аді до Лазаря» не дає навіть і таких скромних опор для міркувань про його походження, які все-таки ще лишаються за «Молениєм». Се твір зовсім таки без усякої метрики, без паспорту. Тільки інтуїтивно відчувається його близькість до «Слова о полку Ігоревім» — не тільки формальна, як у «Слові о погибелі Руської землі» або в «Задонщині», а й споріднення по духу, справжня близькість до тих кругів, з яких вийшло величне слово XII віку. А з тим єсть деяка правдоподібність — класти його і хронологічно і географічне недалеко від нього. Інші вказівки, які пробував вказати Франко в своїй студії про сю пам’ятку на доказ його українського походження: в лексиці й правописі найкращої її копії, по-мойому, настільки невиразні, що на них трудно оперти се походження.
Щодо хронології, ак. Перетц, відкидаючи гадки Франка, висловився свого часу категорично за «XII — XIII вік» 1, але теж на підставі тільки загального характеру мови і стилю, ближчого XII — XIII вікам, ніж XIV — XV.
1 «Памятникъ, несомнЂнно, XII — XIII в., но дошедшій въ копіяхъ XV — XVIII в.» — Историко-литературныя изслЂдованія и матеріалы, III, 1903, ст. 3.
Так він був ласкав пояснити свою тезу в відповідь на моє приватне запитання.
Пам’ятка ся, на жаль, мало таки досі й уваги на себе звертала. Можливо, що при пильнішій увазі відшукаються її варіанти з більш конкретними вказівками щодо її походження.
Завважено її досить давно — власне, звернула увагу подібність її заспіву до заспіву «Слова о полку Ігоревім». Вказав се наш старий філолог Роман Тимковський Калайдовичу, ще в 1813 p. 1 Але тільки в 1862 р. Пипін у своїй збірці апокрифів (в III т. «Памятников старинной русской литёратуры») видав копію її з «Златоуста» не пізнішого від XVI віку», як він то означив. Тридцять літ пізніше прибула друга копія, опублікована Порфир’євим, з одного соловецького збірника XVI або XVII в., в його збірці новозавітних апокрифів; при тім подав він кілька заміток про відносини сього твору до інших писань на тему сходження Христа во ад. Кілька літ потім Франко в своїм корпусі апокрифів опублікував третю копію з одного рукопису київської духовної академії, XVI віку, і приготовив на київський археологічний з’їзд 1899 р. спеціальний реферат про сей твір (надрукований потім в збірці рефератів, приладжених львівськими ученими на сей з’їзд, а не предложених йому, тому що реферати на українській мові не були на сім з’їзді допущені. — «Записки львів.», т. 35 — 6).
Ак. Перетц з приводу сеї праці зробив тоді нашому дослідникові закид, що він поминув старші рукописи твору, XV в. Але сі старші тексти лишились і досі неопубліковані 2,
1 Калайдович в своїх записках оповідає, що Тимковський припадком купив в Москві збірник кінця XVI в. («часів царя Федора>), де було багато історичних творів: «Повість про Мамаєве побоїще», «Сінагріп цар Адорів» й ін. Тимковський (він перший) завважив близьку подібність повісті про Мамаєве побоїще з «Словом о полку Ігоревім» і в зв’язку з сим, очевидно, звернув увагу Калайдовича також на вступну фразу «Слова до Лазаря», що містилося в тім же збірнику: «Тимковський в книзі, що містить похід Дмитра Донського на Мамая, показував мені пісню про убогого Лазаря, що, здається, співається в Малоросії — цікаву складом і гадками», — записує Калайдович і далі завважає: «В пісні про убогого Лазаря написано, що коли пророк Давид доторкався перстами до живих струн, вони самі славили велич божу» (ЛЂтописи рус. лит., VI, е. 108 — 110). Хоч тут, мабуть, не ясно згадуючи оповідання Тимковського, Калайдович помішав Лазаря четверодневного з убогим Лазарем, проте не може бути сумніву, що мова йде про «Слово Адама о Лазаря».
2 В листі до мене шановний академік вказав такі тексти, котрі мав на гадці, пишучи про «слово»: копію києво-михайлівського монастиря, бібліотеки гр. Уварових (тепер. москов. істор. музею) і нині затрачений рукопис архіву Синоду в Петербурзі.
а згаданий реферат нашого ученого зостається й тепер одинокою більшою студією про сю пам’ятку. Не вважаючи на досить високу оцінку літературних, поетичних прикмет її, котрі [Франко] перший з дослідників відчув і на підставі тих трьох сильно покалічених копій постаравсь відтворити її цілість, а на основі порівняння з аналогічними творами, вказаними Порфир’євим, довести її оригінальність, — «слово» не придбало популярності і не стало предметом дальшого обслідування. А тим часом воно дійсно його варто!
Заховалось воно, в опублікованих текстах, як я вже сказав, в сильно покаліченій формі, почавши від титулу.
В тексті Златоуста, виданім Пишним, воно зветься: «Слово святыхъ апостолъ иже отъ Адама во адЂ ко Лазарю». В тексті київської академії: «ПовЂсти святых апостолъ о ЛазаревЂ въскресеніи иже от Адама къ Лазарю четверодневному. Благослови отче!» В соловецькій: «Слово в субботу 6-ю поста на воскресеніє друга божія Лазаря». Нарешті, ак. Перетц цитує його як «Слово Адама къ сущимъ во адЂ». «Апостоли» в сей титул попали, очевидно, через помилку. Те, що лишається по виключенню їх в першій копії: «Слово от Адама во адЂ ко Лазарю», досить відповідає змістові твору. Слово «повЂсти» в другій копії, очевидно, стоїть в зв’язку з Лазаревим воскресенням, про котре в творі говориться дуже мало (тільки в закінченні соловецької копії). Трудно рішити, чи в архетипі сей епізод був розвинений ширше, так що дійсно міг уважатись темою, чи він з’явився в заголовку тільки через те, що се «слово» в пізніших збірниках зв’язане було «з шестою суботою посту», з воскресенням Лазаря. Отже, на мій погляд, треба б вибирати між «Словом Адама во адЂ ко Лазарю» (або: «Къ сущимъ во адЂ и ко Лазарю») и «Повістею о ЛазаревЂ воскресеніи». При нинішнім стані рукописного матеріалу перше здається мені правдоподібнішим, тому що і в київській копії єсть слід такого титулу. Тому заголовок, даний творові Пишним, «Слово Адама во АдЂ ко Лазарю» я вважаю кращим, ніж даний йому Франком — «Слово о ЛазаревЂ воскресеніи» — поки нові публікації не дадуть чогось нового і певнішого в сій справі.
Вступ і закінчення твору має тільки соловецька копія, яка, одначе, в порівнянні з двома іншими має текст видимо гірший: Франко висловив здогад, що се запис з пам’яті, доволі свобідний і сильно деформований, далеко гірший, ніж дві інші копії. Тому ті часті, які заховалися в сій, соловецькій копії, стоять під особливим сумнівом і вимагають значних поправок. Переданий нею заспів, з деякими поправками, представлявся б так:
Слыши, небо, внуша, земле,
Яко Господь глаголаше 1:
Сыны породихъ и вознесохъ,
тЂ же мене отвергошася.
Позна осля ясли господина своєго,
Люди же мои не познаша мене! 2
И се азъ иному славы своєя не дамъ,
Ho пущу Слово моє на землю,
да спасу люди моя отъ льсти сотонины.
Заспів сей виглядає трохи фрагментарно; можливо, що кінцеві слова — про зіслання Сина божого на землю, котрим уводиться властива тема, були в оригіналі не такі короткі і лапідарні. Але більше з наших текстів не витягнем.
По заспіві акція відкривається в аді. Пророк Давид оповіщає в аді своїх товаришів по нещастю («дружину») про зіслання на землю Спасителя:
"Въспоимъ весело, дружино, пЂсньми днесь,
а плачь отложимъ и утішимся" 2а, — 
рече Давидъ въ преисподнемъ адЂ сЂдя,
накладая очитыя персты 3 на живыя струны
и удари в гусли и рече:
1 В рукопису: глагола.
2 В рукопису сей рядок стоїть перед попереднім.
2а Так зачинається слово в копіях київській і «Златоуста»; Франко припускав тут інверсію, перестановку, і починав з дальших слів «Удари Давидъ в гусли». Я вважаю власне дуже зручним той порядок, який маємо в сих двох копіях: слова Давида служать немов другим заспівом слова, подібно як ми то бачимо в «Слові о полку Ігоревім». Дальша фраза читається в копіях дуже неоднаково:
«Удари Давидъ в гусли, въскладывая прЂсты своя на. живыя струни a сЂдя в преисподнемъ аде а рече»
«Удари рече Давидъ в гусли, възложи персты своя на живыи струны иныи накладая а седя в преисподнемъ аде»
«Єму же глаголаше Давидъ во преисподнемъ адЂ сЂдя, накладая очитыя перьсты на живыя струпы» (sic).
Ясно, що тут побаламучено; я розложив речення в порядку, який мені здавався ближчим до первісного.
3 «Очитыя персты» здались Франкові неправдоподібністю. Але Потебня, на мій погляд, вповні правдоподібно і гарно умотивував сей епітет в своїм коментарі до заспіву «Слова о п. Іг.»; я позволю собі навести тут сей влучний коментар: «І досі на молотках стрічаються образи очей, останок вірування, що молоток бачить і знає, куди бити. Се вірування занадто натуральне, аби ставити здогади, нібито воно занесене до Європи з середньої Африки, де воно існує в більшій свіжості, або навпаки, Порівн. серб.: «сабля са очима», Кар. П., II, 107. Природно також, незалежно від якого-небудь переказу, дивуватись явищу, яке звертає на себе увагу психологів, що привичні пальці самі знають, котру струну рушити. Відси: «вЂщия персты», т. зн. знаючі, досвідні, зручні, не конче «чародійні», бо дивно було б думати, що «оживити струну, як то робив Боян, було ділом вищим від людської мудрості» (В. Миллеръ, Взглядъ, 119) або здавалось таким зовсім не наївному (як то признає І В. Міллер) авторові «Сл. о Полку». Персти б’ють «съ налету», а тому людині, ознайомленій з соколиними ловами і вживанням інструментів, такими як гуслі або бандура, коли навіть вона і не читала в книзі про «многоочитые персты», що Давид накладає на «живі струны», можна було порівняти їх з десятьма бистроокими соколами (Слово о полку ИгоревЂ. — Филол. Зап., 1877, V, с. 12).
"Се бо время весело наста,
се бо пріиде день спасенияі
Уже бо слышю пастыри — 
свиряють За въ вертепЂ
и гласъ ихъ проходить въ адова врата
a въ моя уши входить!
А уже слышю топотъ ногъ 4 перьскыхъ конь
иже дары єму несуть вълсви
от своихъ царевъ цареви небесному
днесь рождьшуся на земля!
А Того єсмы, дружино,
много ждали дній!
Тому бо єсть небо престолъ,
а земля подножиє ногу его!
Того бо мати дЂвица
повивши въ пеленица,
повивающаго небо облакы,
а землю мглою,
приникше къ нему глаголаше:
"О царю небесный и великий,
что ти ся восхотЂло
к намъ нищимъ на землю снити?
Сея ля пещеры въсхотЂлъ єси,
или сихъ яслей,
въ нихже нынЂ лежиши?
А се коль скоро Иродъ безумный
шатаяся острить на тя мечь,
убити тя хощеть — 
Єму же небо престолъ,
а земля подножіе" 5.
Слово забирає праотець Адам, що виступає головним персонажем в традиційних сходженнях Христа. Він пропонує пророкам і праведникам послати до воплощенного Бога «вість», — щоб він визволив їх від адської муки:
И глагола Адамъ
сущимъ съ нимъ во 6 адЂ:
"Приидите пророци
и вся праведний,
За Грають.
4 Се «ногъ» може бути й дописане.
5 Сей двостих я беру з соловецького тексту, де він стоїть перед попереднім тристихом, в такій формі: «ТобЂ бо, Господи, небо престолъ, а земля подножіє».
6 Я заступаю тут ъ через о, бо воно тут мусить читатись повною голосівкою.
послемъ вЂсть ко 6 владыцЂ
со слезами
на живый онъ вЂкъ,
ко владыцЂ Христу 7,
хощетъ ли насъ
отъ муки сея
избавити?"
A Исаия и Єремія
ругающеся адови,
и єго немощнЂй силЂ,
рекоста къ Давиду:
"А кто можетъ от нас
тому вЂсть принести?
Врата мЂдная,
верея желЂзная 8,
замкы камены
твердо запечатано!"
Сі останні слова, вважаючи на попереднє «ругающеся», треба б розуміти іронічно, хоча в зв’язку з тим, що Давид далі знаходить аж такий надзвичайний і дотепний спосіб подати вість Христові, сі затвори, що перетинають зв’язок з світом живущих, властиво б повинні звучати трагічно.
Слова Давида раптом переносять акцію вже в останні дні Христового життя на землі. Коли тут не опущено щось, то приходиться розуміти се так, що для одшедших людський вік — се тільки один мент!
Тогда Давидъ къ нимъ ясно рече:
"Ісаия, Єремей, Арон,
бзекЂй, Соломонъ,
Адамъ, Авраамъ, Ісакъ,
Ияковъ, Самоилъ, Данилъ,
и вся седмьнадесять пророкъ,
послушайте гласа моєго 9:
А се заутра отъ насъ поидеть
Лазарь четверодневный,
другъ Христовъ,
той отъ насъ
къ нему вЂсть донесеть)"
И се услышавъ, Адамъ,
первозданный человЂкъ,
нача битися руками
по лицу своєму,
тяжко стоня
въпияше глаголя:
"ПовЂдай о мнЂ владыцЂ,
светлый друже Христовъ Лазарю 10:
Се ми въпиеть
первозданный твой Адамъ:
На се ли мя, Господи, създалъ
на короткий сей вЂкъ
на земли сей быти,
7 Сей стих з соловецької копії.
8 Тут в оригіналі повставлювані а, в київській копії менше, в Златоусті більше, а скрізь через нерозуміння ритму.
9 Промова Давида до сього місця тільки в соловецькім. 17 пророк написані в нім цифрою. Можливо, що ймення їх повинні римуватись, але я не змінив їх порядку.
10 Варіант соловецьк.: «Лазорю, друже Господень, изнеси на мя рЂчь на живый свЂтъ ко владыце Христу».
а се мя осудивъ во 6 АдЂ
на многи лЂта мучитися?
Того ли ради наполних землю, о владыко,
а се нынЂ твои възлюбленніи,
а мои внуци — во тмЂ сЂдять,
во днЂ адовЂ — мучими скорбію
и тугою сердце тЂшать,
слезами своими очестъ 11 зЂница омывають,
а памяти желающе 12
велми уныли суть?
Ибо на земли сей
в малъ часъ добро видЂхомъ,
а се в тузЂ сей
много лЂта въ обидЂ 13 єсмы.
В малъ часъ азъ быхъ царь
всЂмъ тварямъ божіимъ,
a нынЂ въ многы дни
рабъ быхъ Аду 14,
a бЂсомъ полоняникъ.
В мало время свЂтъ твой видЂхъ,
а се уже солнца твоєго пресвЂтлаго
не вижду на многа лЂта,
ни буря вЂтреняя не слышу, Господи!
Аще азъ съгрЂшихъ
паче всЂхъ человЂкъ,
то по дЂломъ моимъ
въздалъ ми єси муку сию,
не жалуюся, Господи!
Ho сего ради жаль ми 15, — 
азъ по твоєму образу сотворенъ єсмь,
a нынЂ поругаєтъ ми ся,
мучить мя Дияволъ злЂ,
нудя мя, Господи!
Аще азъ Адамъ,
въ породЂ 16 живя,
твою божественную заповЂдь преступих — 
а се ти, Господи,
первый патріархъ Аврамъ,
а твой другъ...17
11 В рукоп.: «очи зЂница», «очи и зЂница».
12 Франко вважав сей вірш дефектним, припускав прогалини по «память» і «желающе». Фраза неясна, бо «желати» значить і «бажати» і «жалувати».
13 Се «въ обидЂ» може й зайве.
14 «Ад» тут особа.
15 Тут у всіх стоїть іще «Господи»; воно, мабуть, належить до закінчення попередньої строфи, як і стоїть в «Злат».
16 Себто в раю, не «в пороцЂ», як поправляв Франко.
17 Тут, мабуть, щось бракує.
иже тебе ради хотя
заклати сына своего,
Исаака възлюбленаго,
и ты реклъ єси 18:
"Тобою, Аврааме, благословятся вся колЂна земная!"
то той что съгрЂшилъ,
a здЂ въ адЂ семъ мучится,
а тяжко въздышеть?
Сниди, Господи, Авраама ради,
или ты, Господи, и Авраамъ согрЂшил? 19
А се твои изволници
Ісакъ съ сыномъ Іаковомъ
в работЂ сЂдять во преисподнемъ адЂ...20
А се 21 Ной праведный,
иже тобою, Господи,
избавленъ бысть отъ лютого потопа 22,
а Ада ли не, можеши избавити?.
А ще будеть и сей согрЂшилъ,
якоже и азъ?
А се твой велик пророк Мойси
[иже] провелъ Жидовъ въсквозЂ Чермноє море
и глагола с Тобою на СинайстЂй горЂ
[и] в купинЂ лицем к лицу,
a онъ, Господи, что съгрЂшилъ єсть,
оже и 23 онъ сЂдить c нами въ тмЂ адовЂ?
Или ти, Господи, и Моиси съгрЂши? 24
А Давида ти, Господи,
самъ прославилъ єси на земли,
и далъ єси єму царствовати надъ многими,
а той съставилъ псалтырь и гусли,
то что той, Господи, съгрЂшилъ єсть?
А и той здЂ же c нами мучится въ адЂ семь,
часто стоня воздышеть, — 
аще ли будеть и той тако съгрЂшилъ
якоже и азъ?
А се, Господи, твой пророкъ Ісайя,
изъ чрева матерня 25 вознесенъ на небеса
и той снидЂ во чрево матернє,
[якоже] и ты, Господи, сниде во чрево дЂвиче 26,
и той ти, Господи, c нами во АдЂ — 
или ти, Господи, Исайя что согрЂшилъ?
18 В ркп.: «ты рече єему, Господи», «тьи рече ему, Господи».
19 Се двостих з соловецьк. — він стоїть там по дальшім тристиху.
20 В соловецьк., де наведеної строфи про Авраама нема, сей тристих читається так: «А се твои изволници Авраамъ съ сыномъ своимъ Ісакомъ, Іаковомъ внукомъ» і т. д. Я приймаю тут поправку Франка.
21 «Се» додаю для симетрії.
22 Приймаю тут зміну порядку слів, як то запроектував Франко.
23 В копіях: «то и онъ здЂ сЂдить...»
24 3 соловецьк. ркп.
25 В ориг.: «мтри по».
26 В ориг.: двце стыя Бцы.
А 26а се великій пророкъ Данилъ,
сынъ ЄзекЂи пророка 27,
носивый древянъ козелъ на рамЂ,
прообразова божественныя твои страсти,
поразилъ тЂло златое в ВавилонЂ
и вверженъ ко лвомъ в ровъ — 
a тотъ, Господи, с нами в АдЂ — 
или ти, Господи, и Данилъ что согрЂшилъ? 28
А се, Господи, сынъ Давидовъ Соломонъ
[иже] созда тобЂ домъ во ИєрусалимЂ
и сковавъ два орла злата,
подобни херувимомъ и серафимомъ 27,
и глаголаше: "Аще будеть Богь на землю,
то снидетъ Духъ святый во орла!"
А орла же ся поносивше по церкви
и вознесостася на небо 29.
А се великый въ пророцЂхъ Іоаннъ
предтеча, креститель Господень 27
иже родися от благовЂщения Гаврилова 30,
в пустыни въспитася отъ юности,
ядый медъ дивій...30
то что той, Господи, съгрЂшилъ єсть?
той на земли отъ Ирода поруганъ быстъ,
здЂ же c нами въ АдЂ мучимъ єсть!
А се 31 жалують пророци твои
Илья и Енох, угодивше тебЂ
паче всЂхъ праведникъ на земли:
"Уже, Господи, не видимъ
свЂтозарнаго твоего солнца,
ни благодарнаго твоєго свЂта 32,
но тугою содержимы есмы
жалЂнія нашего уныли есмы! 32а
Или ти и пророци что согрЂшиша?
ГрЂхъ ли ради нашихъ не хощеши насъ помиловати,
или своєго времени ждеши?
Коли самъ хощеши снити,
самъ вЂси єдинъ,
но мы человЂци тощливи 34,
a ты єси 35 долготерпЂливъ и незлобивъ.
Прийди по насъ въскорЂ,
26а В ориг. И.
27 Думаю, що сей вірш додатковий.
28 Тут зайвий вірш: «Или ти, Господи, и пророци что согрЂшиша», він, мабуть, заблукав сюди з строфи про Ілію й Еноха.
29 Сі три строфи в соловецькій копії.
30 Тут, мабуть, щось упущене.
31 В ориг.: «Но сего>, «Но и сего>.
32 В соловецькій: «совЂта» (стихи: «Уже бо Господи» до «уныли есмы» тільки в ній).
32а тут повторення строфи на ст. 239: в однім або в другім місці щось мусить бути зайве.
34 Невитривалі, малодушні.
35 Пропускаю: «Господи».
избави 36 отъ Ада и свяжи діявола
и да тя увЂдять буявіи Жидове,
а мы вси поклонимся тобЂ".
На сій мові Адама уривається «Слово» в копії київській і златоустівській; в зв’язку з тим остання строфа тут розширена очевидними додатками. Фінал читається тільки в соловецькій копії, але теж в формі явно не автентичній: парафраза євангельського оповідання переплітається стихами з «Слова», пригаданими з пам’яті. В хвилі коли Господь заповідає сестрам Лазаря його воскресення — 
Глагола Адъ ко Діяволу:
Слышу...37
прискорбна ми єсть душа отпустити Лазаря
и нудимь єсть отринути Адама.
Коли Лазар «воскресає з ада», він переказує Христові благання пророків:
«Господи, вопію[ть] та пророци во АдЂ: первозданный Адамъ й патріархъ Авраамъ и съ сыномъ Исакомъ и со внукомъ Іяковомъ. Давидъ же ти вопієть о сину своемъ СоломонЂ: "Изведи, Господи, изъ ада".
И глагола Господь къ Лазарю: "Аще бы не Давида ради, раба моєго возлюбленаго, а Соломона быхъ во адЂ нскорениль".
И сниде Господь духомъ на Ада, и множество небесныхъ вой c нимъ: и Семиелъ и Рагуилъ, Измаилъ, Нанаилъ 38, Тартаръ, Гаврилъ, Михаилъ, и вси ангели идуше со крестомъ на Ада и рекуще: "Возмете врата вЂчная и да возмутца врата плачевная и внидеть царь славы".
И глаголаша ангели со пророки: "Господь силенъ и страшенъ во бранехъ, то бо єсть царь слави! Да возмутца!"
Тогда царь великій Давидъ глаголеть: "Коли бЂхъ живъ...39 да сокрушатца врата мЂдная и верея желЂзная сломятца".
И тогда сокрушить Господь врата мЂдная и врата желЂзная сломить.
И глагола [Господь] Адаму: "Сия тя десница создала от вЂка, сия же тя изведеть тля"».
Як бачимо з наведеного, «Слово» маємо досі в дуже покаліченім і дефектнім вигляді, який може дати тільки дуже приблизне поняття про дійсний зміст і характер пам’ятки. Обидві версії: соловецька і київсько-златоустівська (дві останні настільки близькі до себе, що становлять, властиво, два варіанти одної версії) — настільки дефектні, що, мабуть, повинні вважатися копіями записів, зроблених з
36 В ориг.: избави.
37 Щось бракує, очевидно.
38 Се ім’я Порфирьєв поправляв на «Нафанаилъ».
39 Бракує, очевидно, слів, де Давид переказує своє пророчення про знищення воріт адових.
пам’яті. Крім прогалин, вони деформовані різними додатками і змінами, навіяними різними церковними текстами; порядок строк і стихів, очевидно, теж сильно поплутаний і не скрізь може бути реставрований. Та все ж таки і в сій покаліченій формі відчуваються високі поетичні вартості твору, так що він мусить бути поставлений між найвизначнішими пам’ятками староруської доби, коли буде потверджена і вповні доведена його самостійність і оригінальність. Спеціально — між творами нашими, коли приналежність сього «Слова» нашим краям знайде собі більш проречисті докази. Тому я вважав потрібним присвятити йому більше місця навіть при нинішнім стані студій над ним 1.
1 Щоб краще дати відчути поетичну вартість сього твору, я подам трохи свобідніший переклад його, оминаючи сумнівні місця — тим більше, що такого перекладу досі не було зроблено:
Слухай небо, вважай земле,
як Господь глаголав:
Сини я родив і возніс,
вони ж мене виріклися!
Пильнує й осел яслів господаря свого,
люде ж мої не признались до мене!
Але я слави своєї не відступлю — 
пішлю Слово моє на землю,
спасти людей своїх від лесті Сатаниної.
"Заспіваймо, дружино, нині веселих пісень,
плач відложім та потішимося,"
рече Давид, в преісподнім аді сидючи,
персти очиті на живі струни покладаючи.
Вдарив в гуслі й рече:
"От врем’я веселе настало,
от прийшов день визволення!
Чую я вже пастирів,
як загравають у вертепі — 
їх голос проходить через адові ворота
і до ух моїх уходить!
Чую вже топіт перських коней,
що везуть ними дари волхви
з своїх царств цареві небесному,
нині рожденному на землії
Ей, Його то ми, дружино,
так богато днів чекали — 
Його, що небо має престолом
і землю підніжком ногам своїм!
Його то мати-дівиця
сповиває пеленами,
що сам повиває небо хмарами
а землю млою,
і приникнувши говорить:
О царю небесний великий,
як тобі се захотілось
до нас бідних на землю зійти?
Чи захотілось тобі сеї печери
чи тих яслів, що в них лежиш тепер,
а Ірод безумний пишається,
меч на тебе гострить,
убить тебе хоче — 
тебе, що маєш небо престолом,
а землю підніжем!
І заговорив Адам
тим, що з ним в Аді:
"Ходіть но пророки
та всі праведники!
Пошлім вість до владики
зі слізьми,
на той світ живий
до владики Христа — 
чи не схоче він нас
від муки сієї визволити?"
А Ісайя й Єремія,
посміваючися з Ада,
з немічної його сили,
промовили до Давида:
"Хто ж зможе з нас
вість до нього донести?
Та ж ворота мідяні,
вереї залізні,
на замки кам яні
твердо запечатані!"
І, почувши се, Адам,
первозданний чоловік,
почав битися руками
по лицю свойому,
тяжко стогнаючи
з криком промовляючи:
"Скажи про мене владиці,
світлий друже Христів Лазарю:
От що кличе до тебе
первозданний твій Адам:
"Чи на се ти сотворив мене,
щоб короткий лише вік
на землі сій прожити,
засудивши у аді
літа многі мучитись?
Чи на те наповнив я землю, владико,
щоб от твої улюбленці,
а мої внуки в тьмі сиділи
на дні адовім — скорботою змучені,
тугою серце тішачи,
слізьми очей зіниці умиваючи
з тугою споминаючи,
тяжко засмучені?
Бо на землі там
малий час добро ми бачили,
а в тузі сій,
многі літа поневіряні!
Малий час я був царем
усім тварям божиїм,
а тепер многі літа
я рабом єсмь Адови,
а бісом невільником!
Ну та що я согрішив
більш від інших людей,
то за діло моє
дав ти муку сю мені — 
не жаліюся я, Господи!
Але от що жаль мені
на взір свій сотворив єси мене,
а нині знущається,
мучить мене Диявол гірко,
насилує мене, Господи!
Нехай то вже я, Адам,
в раю живучи,
заповідь твою переступив — 
але от тобі, Господи,
перший з патріархів Аврам,
твій [вибраний] друг,
що для тебе був готов
вбити сина свойого,
Ісака улюбленого,
і ти прирік єси йому:
"За тебе благословенні
всі коліна землі" — 
що ж то він согрішив,
що в аді сім мучиться
і тяжко зітхає?
Зійди, Господи, задля Авраама — 
Чи ж тобі й Авраам согрішив?
А от віддані тобі
Ісак з сином Яковом — 
в неволі сидять в споді адовім.
І Ной праведний,
тобою вирятований
від лютого потопу — 
чи його з аду не можеш вирятувати?
чи й він тобі согрішив як я?
А великий твій пророк Мойсей,
що Жидів провів скрізь Чермне море
і з тобою говорив на Синайській горі
і в купині лицем до лиця — 
той, Господи, що согрішив тобі,
що сидить з нами в пітьмі адовій — 
чи тобі, Господи, й Мойсей согрішив?
А Давида ж ти, Господи,
сам прославив єси на землі — 
дав йому царство над многими,
і він зложив псалтир і гуслі — 
що ж той, Господи, согрішив?
А й він з нами мучиться в аду,
часто стогнучи, зітхає — 
чи й він согрішив так, як я?
А от, Господи, пророк твій Ісайя,
з утроби матірної піднятий на небо,
що зійшов до утроби матірної,
як ти до утроби дівичої — 
він теж, Господи, з нами в аді, — 
чи й Ісайя тобі що согрішив?
А от твій великий пророк Даниіл,
що на плечах дерев’яне перехрестя носив,
прообраз твоєї божественної страсті,
Ідола золотого в Вавилоні розбив
і в рів до львів вкинений був — 
і він з нами, Господи, в Аду — 
чи й Даниіл тобі що согрішив?
А от, Господи, Давидів син Соломон,
що дім тобі поставив в Єрусалимі
і скував у них двох орлів золотих — 
"Коли має бути Бог на землі,
зійде Дух святий в ті орли".
І орли ті по церкві літали
і на небо піднялись.
А от великий пророк Іоанн,
роджений від благовістя Гавриїлового,
що в пустині виріс від молодості,
меди дикий їдячи, — 
він тобі, Господи, чим согрішив,
на землі Іродом поневірений,
а тут з нами в аді мучений?
А от жаліються тобі твої пророки
Ілля й Енох, що догодили тобі
більш усіх праведних на землі:
"Вже ми, Господи, не бачимо
світозарного твого сонця,
ні благодатного твого світу,
туга нас присіла,
з жалю нашого ми засмученії"
Чи й ті пророки тобі що согрішили?
Чи через гріхи не хочеш нас помилувать,
Чи свого часу чекаєш?
Коли маєш зійти до нас,
сам знаєш один.
Але ми — люде малодушні,
Тільки ти довготерпелив і незлобен!
Прийди до нас скоро,
визвіль від Ада й зв’яжи Диявола,
аби пізнали тебе нерозумні Жиди,
а ми всі поклонились тобі!"
Щодо оригінальності, розсліди спеціалістів апокрифістів — Порфир’єва і Франка не викрили в загальнім чи церковнім чи апокрифічнім запасі чого-небудь, що могло б уважатися прототипом нашого «Слова». Сей мотив, що становить його головний зміст: звернутися замкненим в аді праведним до Лазаря і використати його поворот на світ як спосіб переказати через нього свої благання Христові, — не звісний поза «Словом», і так, як стоїть справа тепер, мусив би вважатись літературною власністю нашого автора. Може бути, що було щось таке на сю тему в візантійській літературі, чого ми не знаємо. Так припускав Порфир’єв, з огляду, що пізніший наш провідник Транквіліон-Ставровецький, в слові на Лазареву суботу, посилаючись на св. Епіфанія, наближається до сього мотиву. Лазар, почувши голос Христа, що кликав його з гроба, дуже утішивсь і, сповіщаючи збір праведників про свій вихід на світ, питає їх: «Що мислите про зовущого мене? я від вас помолюся йому, аби скоро прийшов і вивів вас звідси». На се пророки і праведники — Авель, Ной, Авраам, Яков, Иосиф, Мойсей, Давид — жаліються і згадують свої заслуги, подібно як у «Слові» се робить їх іменем Адам. З огляду, що виклад Транквіліона при тім дуже далекий від «Слова» і не показує ніяких стилістичних впливів його 1, се справді може піддати гадку, що був якийсь третій твір, нам незвісний, що вплинув і на автора «Слова» і на Транквіліона.
1 Тільки якийсь пізніший писар, списуючи Транквіліонове «Зерцало Богословія», в похвалі сьому творові нагадав заспів «Слова» в таких виразах: «Давидъ сЂдяй накладая очитыя персты на живыя струны, — мы же пріемше трость скорописную съ черниломъ и бумагу, накладаемъ письмена». Цитата з соловецьких рукописів у Порфир’єва, с. 49.
2 Текст XVII в., в корпусі апокрифів Франка, II, с. 298.
Але можливо також, що Транквіліон знав один з варіантів нашого «Слова» з пам’яті і до певної міри пішов за його ідеєю. В звіснім слові Епіфанія (властиво, псевдо-Епіфанія) нема чогось подібного ні до вказаного мотиву нашого «Слова», ні до того, що читаємо у Транквіліона, ані іншого твору такого не знаємо. Приходиться думати, що Транквіліон хибно процитував тут Епіфанія — з пам’яті, очевидно. Отже, могли у ньому помішатися ремінісценції «Слова» і звісного слова Епіфанія, що було дуже популярне в старій Русі і відбилося в звіснім слові Кирила Турівського на великий п’яток.
В кожнім разі, коли навіть прийняти існування того третього твору, що відбивсь нібито на проповіді Транквіліона, то, судячи з сеї проповіді, треба було б думати, що автор «Слова» взяв з того незвісного твору тільки загальну ідею і розробив її зовсім самостійно, від початку до кінця: настільки мало є спільних точок між проповіддю Транквіліона і «Словом Адама».
Загалом, тільки в його епілозі, що читається в самій лише соловецькій копії і, без сумніву, зліплений з різних ремінісценцій, можна вказати виразні відгомони якихось книжних творів на тему сходження Христа. Так, розмова Ада з Дияволом з приводу заміру Христа воскресити Адама дійсно нагадує т. зв. Євангеліє Никодима. Так само пригадка Давида, що він свого часу прорік сокрушення воріт адових, міститься в наших перекладах Никодимового Євангелія: «Єгда бЂхъ жилъ на земли прежде, повЂдахъ вамъ: исповЂдайтеся Господеви и милости єго и чудеса єго сыномъ человЂческимъ, имже разруши врата мЂдная и затворы желЂзныя сломи» 2. Образ входу ангелів до аду з сим покликом: «Возмите ся врата вЂчная, и внидеть царь славы» — має свій прототип в Никодимовім Євангелії, розвивається в творі Епіфанія і в згаданім слові Кирила Турівського, котре міг собі пригадати той, що списував чи рецитував сей епілог. Але велике питання, чи ті всі подібності були дійсно в протографі «Слова Адама» і чи сей пізніший книжник не ввів тут чого-небудь на власну руку з інших джерел — так, як свобідно, з пам’яті, парафразував «Слово».
Найбільше ще останні слова Христа до Адама, котрими я закінчив (див. вище) виписку з тексту соловецького рукопису (в сьому рукописі текст закінчується коротким оповіданням про воскресення і вознесення, що до Слова, очевидно, ніяк не належить), можуть уважатись докладнішим відгомоном «Слова», бо ні в Євангелії Никодима, ні в тих творах, що стоять під його впливами, не маємо чогось подібного. Т. зв. Євангеліє Никодима, апокрифічний твір, який поволі складався, як приймають, на протязі приблизно двох століть, від III до V в., взагалі вважається первовзором всіх пізніших «сходжень Христа в ад» — популярної теми, котра з особливою любов’ю розроблювалася в візантійській і потім так само в нашій літературі, почавши від Кирила Турівського і до школярських віршів XVIII в. (як звісна «вірша, говорена Запорожцями кн. Потьомкіну»). Всі сі сходження більш або менш свобідно і самостійно розробляють теми в сім первовзорі, зазначені нераз дуже легенько і побіжно. Тому прототипом нашого «Слова» також уважається Никодимове Євангеліє. Але скрупулятне порівняння їх не виявило ніяких безпосередніх залежностей «Слова» від Ник. Євангелія, крім основної ідеї сходження, котру автор «Слова» міг узяти, можна сказати, з повітря, настільки вона була спопуляризована церковною літературою і поезією, включно до богослужебних великодніх співів.
В Євангелії Никодима, в другій його частині, присвяченій сходженню, оповідання ведеться синами Симеона Богоприїмця, що воскресли в момент смерті Христа і списали для первосвящеників історію сходження Христа. Коли в аді засяв світ від наближення Христа, пророки стали згадувати, як вони провіщали його; речниками виступають Ісайя, Іван Предтеча, Адам, Сиф. Ад і Диявол хвилюються і перечаться між собою з приводу сподіваного приходу Христа і недавнього воскресення Лазаря. В тім зачувають побідний клич ангелів: «Відчинітесь, ворота!» Давид і Ісяйя згадують свої пророцтва про се, Ад і Диявол впадають в перестрах, в тім вступає Христос, пророки віддають йому честь і співають йому хвалу. Христос виводить Адама і праведників, і вони під проводом архангела Михаїла йдуть до раю і там стрічають Еноха і Ілію та благорозумного розбійника, розп’ятого з Христом. Ситуація, як бачимо, зовсім відмінна, вона розгортається уже після воскресення Лазаря, а не перед ним. А те місце «Слова», де Ілія й Енох виступають в числі праведників, ув’язнених в аді, стоїть в такій рішучій суперечності з Євангелієм, що на підставі сього можна б було твердити навіть, що автор зовсім не знав Никодимового Євангелія, коли б нинішній сумний стан тексту не змушував рахуватися з можливостями, що сей уступ (який читається в ркп. київській і златоустівській) теж попав сюди пізніше, при рецитації «Слова».
В кожнім разі, ніяких ближчих річевих ні стилістичних подібностей між Ник. Євангелієм і «Словом» не можна вказати — так само між «Словом» і тими популярними в старій Русі гоміліями, які розробляли тему сходження — Евсевія александрійського слово на велику п’ятницю і Епіфанія кіпрського на велику суботу, згадане Транквіліоном. В слові Евсевія розроблено мотив приходу в ад Івана Предтечі, після того як Ірод стяв його: він питає пророків, що́ вони прорікали про Христа; їх радісні спомини доходять до слухів Ада й Диявола, і вони все роблять для того, щоб дістати до своїх рук Христа. В довгім слові, надписуванім іменем Епіфанія, в часті, присвяченій сходженню, проповідник від себе спочатку перечисляє пророків і праведників, замкнених в аді, і перечисляє загально, не називаючи пророцтв окремими йменнями: один говорив до Бога: з черева адового кличу до тебе, Господи, послухай голосу мого! другий: просвіти лице своє і будемо спасенні! інший: ти, що сидиш на херувимах, з’явись! руш силою своєю і прийди спасти нас! і т. д. Се могло б дати хіба загальну притоку до такого хору пророків і праведників, який ми чуємо в нашім «Слові». Потім малюється образ Христового входу до аду і знищення його. Франко вказував тут як стилістичну подібність промову Давида в «Слові», з нагоди Христового рождества, і слова Адама в гомілії Епіфанія, коли він зачуває хід Христа: «Гласъ ногама нЂкоє му слышу къ намъ грядуща». Але ся подібність, розуміється, дуже далека, а дійсно — нічого ближчого від неї можна вказати!
Стільки щодо оригінальності в темі. Але незалежно від всяких припущень незвісного нам книжного джерела, котре могло бути використане автором «Слова», зостається в повній силі сказане вище про те враження безпосередності і свободи творчості, котре відчувається в сім творі в порівнянні з старими перекладами і писаннями на візантійські теми, навіть такими талановитими, як проповіді Кирила Турівського, навіть як сам «Закон і Благодать»! Там — талановите риторичне майстерство, тут — безпосередня поетична творчість, яка вправді орудує релігійним, книжним матеріалом, але розпоряджається ним також свобідно, під імпульсами поетичної інтуїції, як Шевченко в своїй «Марії», в своїх переспівах пророка Осії тощо. Сей пророк Давид, що, сидячи в преісподнім Аді, так радісно закликає дружину до веселого співу. Первозданний Адам, який так безцеремонно розмішує свій плач до Господа з докорами йому за те, що він держить безгрішних праведників в Аді, тим часом як церковна наука казала, що через Адамів гріх всі сі праведники були повинні гріху, та й самі дуже не були безгрішні. Самі сі праведники, які заявляють без сорому, що не можуть бути такими витривалими і довготерпеливими, як Господь Бог — все се написано в свобіднім поетичнім тоні, далекім від церковного взірця. В сім загальнім тоні, як і в прегарних образах, що заціліли в нинішнім покаліченім стані сеї поеми-містерії, як сі відгомони, що доносяться з вертепу до Аду, як сей малюнок Діви Марії над дитиною, відчувається той свобідний поетичний замисел, котрий відрізняє так само — і ще в більшій мірі, «Слово о полку Ігоревім» від усяких книжних повістей. Він ставить сі два твори поруч себе. Се споріднення їх, як я вже зазначив, відчули вже перші наші учені, скоро тільки їм довелось познайомитися з обома творами, а Франко в своїй студії постарався вказати якнайбільше подібностей між ними 1. Він означав «Слово Адама» як характеристичний твір дружинного стилю, почавши від вступного звороту до «дружини» в заспіві, а споріднення обох слів уважав за найкраще толкувати «черпанням з одної поетичної традиції, із джерела, спільного «Слову о полку Ігоревім», «Слову о РоманЂ» 2, «Слову о погибели земли Русскія» і, певно, не одному ще затраченому пам’ятникові поетичної творчості наших предків».
1 Він ставить поруч себе такі фрази з «Слова Адама» і «Слова о полку Іг.»:
Воспоимъ весело дружино пЂсьми днесь
се бо время весело наста
а того єсми, дружино, много ждали дній
тугою серце тЂшать
тугою одержимы єсмы.
Соловій веселыми пЂсьми свЂтъ повЂдають
уже бо, братиє, невеселая година въстала
a мы уже, дружино, жадны веселія
туга умъ полонила.
2 [Франко] так назвав звісний екскурс про Романа і Мономаха (він се трактував нероздільно) на початку Галицького літопису.
По гадці ученого, «той факт, що дружинно-лицарську поетичну форму приложено до оспівання духовної, а радше апокрифічної теми, можна би вияснити як признак певного упадку дружинного життя і дружинної поезії: бувший дружинник в часі татарської завірюхи шукає захисту в монастирі і там доспівує свою пісню, хоч і на змінену тему; в наріканнях праведників у Аді, що «тугою серце тішать» і «живуть у обиді», можна би відчути відгомін настрою русинів під монгольським ярмом, а в слові Бога у вступі, що «не дамъ иному своєя славы», можна би відчути слабоньку ноту надії тодішнього русина на кращу будуччину» (g. 14).
Очевидно, дослідник забагато хотів прочитати в сих словах. Але цілком справедливий його відзив, що оба «Слова» являються поетичними творами одного порядку — як у творчім, поетичнім пориві одного і другого, так і в зверхній ритмічній формі. В ній [Франко], щоправда, відповідно своїм поглядам на стару нашу поетичну форму 1, даремно дошукувався правильної строфічної будови, але ритмічна будова, аналогічна з «Словом о полку Ігоревім», в «Слові Адама» відчувається доволі ясно, не вважаючи на сильно покалічений стан.
1 Див. про се в т. II. В своїй реконструкції поетичної форми «Слова Адама» [Франко] поділив його від початку до кінця на чотиристихові строфи, з різним числом складів, а де стиха бракувало, припускав, що щось упущено.
При тім, одначе, нема ніякої причини бачити в доборі теми сього «Слова», чи в чімсь іншім, симптомів упадку поетичної творчості. Як ми побачимо нижче, поетичне трактування тем героїчних і тем релігійних розвивалось паралельно, почавшись дуже рано, по всякій імовірності. Воно орудувало тими самими поетичними засобами, перейняте одним творчим поривом, який лишив свої величні відбитки однаково в духовній і в богатирській усній традиції. «Слово Адама» являється одним з найраніших, може, найранішим проявом тої релігійної, але не церковної поезії, яка відбилася в пізнішій усній традиції і правдоподібно, колись і в писаній була представлена далеко сильніше, ніж ми маємо поняття.
Моралістичні повісті. Сей рід літератури у нас не досліджувався і взагалі дуже мало звертав на себе увагу. Але він має чималий інтерес. Чимало народних, усних творів на моралістичні теми має свій безсумнівший корінь в книжних повістях аналогічного характеру; досить, напр., згадати величну псальму про Правду і Кривду, що стоїть в генетичнім зв’язку з книжними творами на сю тему, як побачимо далі. Без сумніву, в сім часі, XIII — XIV в., в сій сфері йшла також своя літературна робота, але за недостачею підготовчих праць ближче не можна вказати нічого конкретного, географічно і хронологічно означеного, і коли я роблю окремий розділ з сеї теми, то не для того, щоб дати щось певне з сеї сфери, а більш на те, щоб нагадати про потребу розроблення сеї галузі старої творчості.
Для прикладу спинюсь на темі, котру мав нагоду зачепити свого часу, характеризуючи побутові теми в старім письменстві 1. В однім збірнику XV в.2 маємо таку компілятивну статтю, надписану іменем «Кирила філософа словенського»:
1 Історія України-Руси, т. III, с. 389.
2 Ученыя записки II отдЂленія, т. V, с. 64, Описаніе сборника XV в. Кирилло-бЂлоозерскаго монастыря, арх. Варлаама. Я справляю подекуди його текст за поміччю ширшої редакції, наведеної нижче.
«Так говорить Хмель до всякого чоловіка: до князів і бояр і слуг [їх], до купців багатих і убогих, до жінок старих і молодих:
"Я сильний, більший від усіх плодів земних, з кореня сильного, з племені великого і многородного; мати моя створена Богом! Маю я ноги тонкі, черево до їди не жадне; руки мої держать усю землю; голову маю високоумну, а розумом нікому не рівний.
Хто зо мною сприятелиться та почне мене освоювати, насамперед, зроблю його блудником, до Бога не молебником, вночі сонливого, на молитву не встанливого. А по висланню наложу йому на серце стогін і сум. Встане — з похмілля голова у нього болить, очам його світу не видно і ніщо добре йому на розум не йде. І їсти не хоче — жадає і горить його душа ще пити, хоче випити з похмілля чашу і другу, і потім п’є багато, напиваючися по всі дні. І підійму в нім похоті тілесні, і вкину його в більшу погибіль, город і село його зроблю пусте, самого його — в зло, а дітей — в неволю".
Ви ж, браття, тому не придобляйтесь! Не довго спіть, не багато лежіть; вставайте рано, а лягайте пізно, моліться Богу, щоб не війти в напасть. Довго лежати — добра не дістати, а горя не втекти! [Дальше подаю в оригіналі, з огляду на інтересну ритмічну будову]
Лежа не мощно Бога умолити,
чти и славы не получити,
а сладка куска не снЂсти,
медовыя чаши не пити,
а у князя в нелюбови быти,
а волости или града отъ него не видати.
Недостатки у него дома сидять,
а раны у него по плечемь лежать,
туга і скорбь по бедрамь гладомъ позваниваєть.
Убожіє у него в калитЂ гнЂздо свило,
привязалася к нему злая лЂность какъ милая жена,
a сонъ какъ отець,
а оханіє какъ любая чада,
а здыдни на [не]го смотрять,
уловляють єго какъ свинію.
Свиня, куди не ввійде, рилом тиче, так і п’яний чоловік: як у двір не пустять, під тином стоїть, надслухуючи: "чи не п’ють у сім дворі, братіє", — питає кожного чоловіка.
П’янство князям і боярам землю пустою робить, людей добрих "рівних" і майстрів до неволі приводить. Від п’янства "ох" та "убожіє зле" прив’язується. П’янство брата з братом сварить, мужа від жони своєї відлучає. П’янство ногам біль творить, руки йому дрижать, зір в очах гине. П’янство до церкви молитись не пускає, і в огонь вічний посилає. П’янство красу лиця переміняє.
Про кого поговір в людях? про п’яницю!
У кого сині очі? у п’яниці!
Кому "оханіє" велике? п’яниці!
Кому горе на горе? п’яниці!
Кому заутреню проспати? "п’янчивому чоловікові".
П’яниця Богові молитись не хоче, книг не читає ані слухає. Світ йому від очей заступає. Хто п’яний умре, сам собі ворог і убивця. Принос його Богові — ненависть.
Так говорить Хмель: "Коли спізнається зо мною жінка, яка б не була мудра, а почне упиватись, зроблю її безумницею, і буде їй гірше від усіх людей. Підійму в ній тілесні похоті, і буде людям на сміх, а Богом відлучена від церкви божої, так що краще їй не родитись"».
Далі се слово переходить в збірник афоризмів на тему злих жінок взагалі. Незалежно від того, цілком ясно, навіть на побіжний погляд, що воно помпілює твори старшого часу. Сі дві промови Хмеля, перебиті поученням проти лінивства (самим по собі теж інтересним), належать, очевидно, старшому і ширшому творові, пізніші редакції відбивають первісну цільність сього архетипу. Так, в варіанті, виданім з одного збірника XVII в. 1, «Слово Кирила Філософа» містить такі промови Хмеля:
1 Видав його проф. ПЂтуховъ: Къ вопросу о Кириллахъ-авторахъ. — Сборникъ отд. рус. языка, т. 42.
«Так говорить Хмель всякому чоловікові, не тільки простому, але й інокам і священикам, царям і князям, багатим, нищим і убогим, і женам старим і молодим: "Я Хмель, найсильніший на світі, більше від усіх плодів земних, кореня високого, племені сильного, від матері благородної сотворен Богом. Маю ноги довгі, а не кріпкі, черево маю не жадне; руки мої держать усю землю. Голову маю високу. Ум мій нікому не рівний, неустроєний, многоглаголивий; очима безсоромний.
Хто зо мною сприятелиться й почне мене освоювати, зроблю його блудним і Богові не молебним, у всім безумним, на молитву не встанливим, вночі сонливим. Не виспавшись встає, зіхає, ригає. І більший смуток наложу йому на серце: ставши з похмілля, в голові біль і очі світу не видять, а ум його нічого доброго не помислить. І солодкого їсти не схоче, гортань йому пересихає, хоче пити, а випивши чашу або й другу з похмілля, нарешті, напивається і по всі дні буває без пам’яті. І підійму в нім похоть плотську, всякі замисли лихі, на діла неподобні. Потім вкину його в більшу погибіль в безмірнім п’янстві, і буде всіма зневажений, і відійде від заповідей божественних".
Так говорить Хмель: "Коли спізнається зо мною цар або князь, насамперед, зроблю його гордим та пишним, потім безумним і нерозсудним, лютим дуже і немилосердним до людей. Почне він пити через ніч з молодими дорадниками, а спати до полудня. Людям управи не дає, а бояре у сиріт почнуть брати хабарі, неправедно суди судити, сироти ж і убогі вдовиці тяжко заплачуть і гірко заридають на непорядки в землі. Всіма буде він [цар або князь] зневажений і висміяний, і весь народ, побачивши, що їх цар або князь не пильнує царства свого, скине його з гідності його і вижене його з царства свого. Тоді зрозуміє свою погибіль і гірко буде плакатись на своє безумство і страту царства свого, і не поможе то нічого".
Так говорить Хмель: "Коли спізнається зо мною святитель, або ігумен, або піп, або диякон, або калугер, — буде ні божий, ні людський: всьому мирові в ненависті, і гідність свою стратить".
Так говорить Хмель: "Коли спізнається зо мною боярин на великім уряді, зроблю я його гнівним, немилосердним і сріблолюбним, і, побачивши то, цар або князь скине його з уряду, і він, нарешті, заплаче від своєї погибелі".
Так говорить Хмель: "Коли спізнається зо мною "гость" [купець], зроблю його убогим і нищим, всім зажуреним. Буде ходити в старій, подертій одежі і дірявих чоботях, почне у добрих людей позичати золото й срібло, заставляти жінку й дітей. Подвір’я йому не дають [не наймають], і позичати йому не хочуть, бачучи, що він пияк, убогий і ні в чім не порядний".
Так говорить Хмель: "Коли спізнається зо мною селянин, почне ходити по пирах, і я зроблю його двір пустим, його самого задовженого, а жінку й дітей будуть бачити в роботі [неволі] по людях".
Так говорить Хмель: "Коли спізнається зо мною слуга царський або княжий, приведу його у князя до ненависті, буде він ні дворянин, ні селянин, і помре в нездоров’ю, через свою непорядність".
Так говорить Хмель: "Коли спізнається зо мною чоловік "мастеровий", хоч який би був мудрий, відберу у нього розум і молодість знищу його, зробивши гірким п’яницею — гірш від усіх людей. Наведу на нього злидні, і свого ремесла не схоче робити, хотітиме все пити, і не буде йому в житті сім добра".
Так говорить Хмель: "Коли спізнається зо мною жінка, яка б не була вона мудра, почне запиватися до п’яного, зроблю її блудницею — підійму в ній похоть на блуд. Потім вкину її в останню наругу і всякий докір, так що краще б їй не родитись.
Хто не відстане великого п’янства і злого божевілля, зроблю його нужденнішим і гіршим від ідола. Ідоли бо не можуть творити ні злого ні доброго, а п’яний чоловік і в добрім місці творить усе зле"».
З порівняння можна переконатись, що слово XV в. містить тільки початок і кінець промови Хмеля, як була вона в архетипі. Стилістично слово XV в. ближче до нього (напр., в нім нема царів, тільки князі), але змістом «Слово» XVII в. повніше віддає сей архетип. Варіантів сеї повісті про Хмеля дуже багато 1, і порівняним розбором їх можна б сей архетип приблизно відбудувати. В деяких варіантах 2 промови Хмеля вводяться оповіданням, як чоловік надибав в лісі яблуню, обвиту хмелем, і, поцікавившись, зірвав одну «смоковицю» хмелеву, і «та трава» проговорила до нього, назвала себе, і тими промовами, вище наведеними, остерегла його, аби він кинув зірвану головку, аби не було йому лиха.
1 Кілька вказано проф. ПЂтуховим при згаданім виданні.
2 Такий виданий в «Памятниках стар. рус. литературы» Костомарова.
Церковна література. Майже все, що можемо вказати скільки-небудь певне для сеї доби, — се писання різних єрархів українського походження або виховання, які скінчили свою діяльність на різних високих становищах Великорусі, і твори їх ввійшли в церковну літературу та канонічний ужиток Московщини. Те, що не попало туди, загинуло для нас або криється між анонімною літературою. Те, що ввійшло в московський обиход, дає деякі ілюстрації для своїх українських джерел, аналогії настроїв і реагування на такі загальні явища, як татарщина або різні останки княжо-дружинного укладу вихованого на Полудні.
Найбільше і найважніше, що ми тут тепер маємо, се слова Серапіона,єпископа Володимира суздальського; єсть їх п’ять достовірних (інше, що пробувано прийняти за його твори, доволі непевне) 1.
1 Тексти, видані проф. Пєтуховим: «Серапіонъ владимірскій, русскій проповЂдникъ XIII в.», 1888.
Автор був печерським ігуменом, до р. 1274 р., коли приїхав до Володимира суздальського разом з митрополитом Кирилом, і тут на соборі був поставлений єпископом володимирським, але пробув на сім владицтві недовго, другого ж року вмер. З огляду, що він був вибраний печерським ігуменом, мусимо вважати його людиною київською, коли не уродженням, то вихованням, освітою, літературною школою; отже, твори Серапіона являються продуктом сучасної української культури. Літописи, записуючи його смерть, зазначують, що був він «учителенъ зЂло въ божественномъ писаній», і се треба розуміти так, що, бувши владикою, він часто і добре поучував своїх вірних з писанія.
На сій підставі деякі дослідники всі слова Серапіона датують сим останнім роком його життя. Але се не обов’язково; з згаданих п’яти слів тільки друге (сказане в 40-ий рік татарщини) та ще п’яте дають підставу положити їх на сей рік. Перше, навпаки, повинно бути положене на перші часи татарщини. Воно звернене до «братиї», так само і третє, досить близьке змістом і тоном; тим часом II, IV і V, теж близькі змістом, звертаються до «чад». Можливо, що по сій формальній прикметі їх треба й поділити на дві категорії: слова, проголошені Серапіоном-ігуменом і Серапіоном-владикою.
Всі вони доволі одностайні змістом і стилем, і своїм тоном і мораллю нагадують звісне слово «о казняхъ божіихъ», надписуване іменем Феодосія печерського. Провідна ідея слів Серапіона — се страх перед гнівом божим, котрий нагадує себе різними грізними подіями, а головно страшною татарською бідою — пам’ять про неї проходить через його проповіді як провідний мотив, як осторога на поправу і стримання від злих діл. В першім слові вона виступає як кульмінаційний пункт в цілім ряді таких острог, які починаються великим землетрусом (можливо, тим самим, що записаний в літописі під р. 1230):
«Чули ви, братіє, самого Господа, як говорить в євангелії: в послідні літа будуть знамення в сонці, місяці і зорях, землетруси в різних місцях і голоди. Сказане тоді Господом справдилося тепер, при послідніх людях. Скільки разів бачили ми, як сонце погибало, місяць мерх і зорі мінилися, — тепер же й трясіння землі бачили на свої очі. Земля, від початку утверджена і нерухома, божим велінням тепер рухається, хитається від наших гріхів, не може зносити беззаконства нашого. Не послухали сьмо євангелія, не послухали апостола, не послухали пророків, не послухали великих світил — кажу про Василія, Григорія Богослова, Івана Златоустого й інших великих святителів, котрими віра була утверджена, єретики відогнані і Бог всіма язиками був пізнаний. Ті безнастанно нас учать, а ми однаково тримаємось беззаконства. І от Бог остерігає нас знаменнями: землі трясінням, його велінням. Не говорить устами, але ділом нас остерігає. Всіма караючи, таки не відведе нас Бог від злого обичаю, і от тепер землею трясе і хитає, хоче струсити з землі беззаконства і гріхи многі, як листя з дерева.
Може, хто скаже, що й давніше були теж потрясення. Що були потрясення — се й я скажу, що так, але що́ потім було нам? Чи не голод, не пошесть, не війни многі? І ми все-таки не покаялись, доки не прийшов на нас немилостивий язик, за божим допустом, і землю нашу вони пусту вчинили, городи наші пополонили, церкви святі поруйнували, отців і братію нашу побили, матері наші й сестри наші збезчещені були...»
Найбільш яскравий і сильний образ сього татарського спустошення дано в третім слові, також зверненім «до братії»:
«Зруйновано божественні церкви, споганені сосуди церковні, потоптані святощі, святителі стали поживою меча, тіла преподобних на жир птахам покинені були; кров отців і братії нашої як вода многа землю напоїла. Князів наших і воєвод відвага зникла; хоробрі наші, повні страху, тікали; пребагато братії нашої і дітей наших в полон поведено. Села [рілі] наші лядиною заросли; велич наша упокорена; красота наша пропала; багатство наше пішло на користь іншим; труд наш поганим у спадщину пішов; земля наша маєтком іноплеменників стала. Ми впали в презирство сусідам землі нашої, в глум попали ворогам нашим, бо звели на себе, як дощ з неба, гнів Господень...»
Єсть тут певна каденція в вислові:
«Кровь и отець и братіи нашая, аки вода многа, землю напои.
Князій нашихъ, воєводъ крЂпость исчезе.
Храбріи наши страхи наполньшеся бЂжаша.
Множайша же братія и чада наша въ плЂнь ведени быша» і т. д.
Слово друге, четверте і п’яте, звернені до «чад», інтересні певними конкретними виясненнями того «беззаконія», котре накликає сей гнів божий. Се, з одного боку, немилосердя, ненависть, лихварство і скупство, перелюбство, сквернословство і п’янство, з другого — різні поганські забобони, проти котрих проповідник особливо різко повстає й яскраво їх описує. В слові четвертім він повстає проти віри в волхвів, що вони своїм «волхвуванням» роблять урожай і голод. З приводу сильного голоду, що трапився тоді, наслідком трьохлітнього неврожаю, люди почали шукати волхвів, пробуючи їх водою: «коли почне потопати, то неповинен, а коли поплине, то волхв». Таких вилапаних волхвів палено живцем, і «цілий град і мир» ставав винним в убивстві — се закидає їм проповідник. В слові п’ятім, повторюючи сі закиди, він ще згадує про доходження, чи хто не поховав висільника або потопельника, і тим накликав голод:
«Тепер, бачучи гнів божий, ви проголошуєте: "Коли хто поховав удавленика або утопленика, не лишайте сих людей, вигребіть!" От безумство зле, от маловірство! Повні ми злого і того не каємось! Потоп за Ноя був не за удавленика, ані за утопленика, але за людські неправди, так само й інші кари несчисленні. Драч город 4000 літ стояв, а потім море його потопило, і тепер він в морі. В Ляхах від великих дощів 600 людей потонуло. В Перемишлі городі 200 потонуло і там же голод був 4 роки. Все було за сих років за гріхи наші. Люде! чи се ваша покута, чи сим Бога умолите, що утопленика або удавленика вигребете? Чи сим хочете утишити кару божу? Краще, братіє, відстаньмо від злого, облишім всі злі діла: розбій, грабительство, п’янство, перелюбство, скупство, лихву, обіду, злодійство, лживі свідчення, гнів, ярость, злопам’ятство, брехню, наклеп, лихварство! Я, грішний, все вас учу, діти, велю вам каятись, ви ж не відстаєте від злих діл!
Коли на нас прийде од Бога якась кара, то ще більше його гнівимо, видумуючи пояснення: через те погода, через се дощ, тому жито не родить — беретеся порядкувати боже сотворіння, а безумством своїм не журитесь!
Погані, не знаючи закону божого, не убивають своїх одновірних, не грабують, не оббріхують, не клеплють, не крадуть, не присвоюють чужого. Поганин свого брата не "продасть", але як на кого впаде біда, то викуплять його і на "промисел" йому дадуть; знайдене на торгу оповішають. А ми вважаємо себе за вірних, в ім’я боже єсьмо хрещені, заповіді його завсіди чуємо, а повні неправди, немилосердя, братію свою грабуємо, вбиваємо, поганим продаємо, брехнею, завистю, коли б можна, то з’їли б один одного — тільки що Бог боронить. Чи вельможа чи простий чоловік — всі жадні прибутку, аби кого обідити.
Окаянний! кого з’їдаєш? чи то не такий чоловік, як ти? не звір і не іновірець! По що ж ти плач і прокльони стягаєш на себе? Чи ти безсмертний? чи не сподіваєшся суду божого, ані нагороди кожному по ділам його? Від сна вставши, не на молитву ум звертаєш, але як би кого скривдити, брехнею когось перемогти...»
Сей гуманний тон в змісті, як і гарні з літературного погляду парті", котрих взірці я навів, дають Серапіонові одно з визначніших місць серед наших проповідників. Інтересне се, що прикладом з морального погляду для нього служать звичаї татар («поган»): ще не пережита мораль родовоплемінного колективу протиставляється індивідуалізмові і егоїзмові класово диференційованого громадянства. Явище, дуже звісне в світовій літературі, старій і новій, — сим разом можемо констатувати його у себе.
З того ж владичного собору 1274 р., на котрий приїздив з митрополитом Кирилом архімандрит Серапіон, щоб дістати на нім посвящення на єпископа володимирського, маємо твір самого митр. Кирила, котрий його вписує в ряди письменників і мусить бути тут принотований, хоча, властиво, стоїть на межі писань літературних і канонічних. Як відомо, митр. Кирил був вибраний на митрополію Данилом, під сам час Батиєвого наступу. Митр. Иосиф, присланий від патріарха саме під ту хвилю (десь при кінці 1237 або на початку 1238 р.), тоді незвісно де зник (думають, що вернувся назад до Візантії), отже, Данило послав на священня свого кандидата. На тій підставі Кирила вважають галичанином; може бути, що в дійсності був волиняком або киянином, але нема сумніву, що був він, в кожнім разі, вихованцем нашої, полудневої школи і культури. Отже, те, що єсть в його писаннях літературного, повинно належати сюди.
Митрополичі та єпископські писання канонічного ї «учительного» характеру — се взагалі один з тих пунктів, які мусять викликати вагання. Передусім, що в них треба класти в категорію літератури, а що в рубрику діловодства, канонічного права, одним словом, письменності, а не літератури? По-друге, що в них рахувати на рахунок індивідуальної творчості того єрарха, з іменем котрого вони фігурують, і що — на рахунок його канцелярії, його кліру і двору, де бували звичайні особи, до котрих належало укладання чи стилізування всякого роду писань, які входили від єпископа? В грецькій практиці сї секретарі звались «риторами» («ритор, що пише учительні слова від особи архієрея») 1; очевидно, з усякими іншими грецькими порядками звичай мати таких «риторів» перейшов і в практику нашої старої церкви.
1 Про сю практику у Голубінського, II, с. 120, і там же цитата з збірника грецького канонічного права.
Послугами таких риторів мусили у нас особливо користуватись митрополити та єпископи греки, які слабо володіли слов’янською мовою. Тому, хоч питання духовних осіб грецького походження, які приходили дуже часто просто з Візантії, нічим не зв’язані з місцевою літературою і культурою, я за краще вважав не вводити в сей огляд (категорія ся, здебільшого, не так і важна з літературного погляду, бо лише кілька з писань того роду мають щось до літератури, а не письменності тільки 1), — все-таки вважаю потрібним зробити се застереження: в писаннях, які виходили від духовних — греків, особливо коли вони складені доброю слов’янською мовою, не виключена рука редактора місцевого виховання.
Щодо українських єпископів і митрополитів походження місцевого, то в укладанні їх пастирських листів участь таких двірських секретарів, хоч теж можлива, мала менше значення. Кінець кінцем секретар був вихованцем приблизно тої ж літературної верстви, що й його патрон — архієрей, отже, щонайбільше — тут питання авторського імені, а не літературної школи. Але, розуміється, ся хиткість авторства не додає нічого до невеликої літературної ваги, яку мають такі чисто канонічні писання. Отже, хоч митрополита Кирила вводимо як третє ім’я в ряді митпополитівписьменників місцевого походження — після Іларіона (як правдоподібного автора «Закона і Благодаті») і Клима Смолятича, але чисто літературної вартості в тім, що маємо з його іменем, знайдемо не багато.
Незадовго перед тим митр. Кирил виписав собі з Болгарії від деспота Якова-Святослава слов’янський переклад новішої редакції Кормчої з толкуваннями Арістіна 2 і, очевидно, взяв її як норму для провірки правильності церковної практики, яка існувала в різних єпархіях його митрополії. Ся провірка виявила багато відхилень від канонічних норм і неодностайностей в обрядовій практиці різних країв. На соборі, в котрім, окрім митрополита і поставленого Серапіона, брало участь ще четверо владик, були обговорені сі різні неправильності, і митр. Кирил оповістив про них духовенство обіжником від свого імені. Під Іменем «Правила Кюрила митрополита руського, съшедшихся єпископъ: Далмата ноугородьского, Игнатья ростовьского, Феогноста переяславьского, Симеона полотьскаго на поставлениє єпископа Серапиона володимирскаго» він ввійшов потім до «Кормчих» як обов’язкова норма 3.
1 Вони натомість включені в мій огляд в «Іст. України», III, с. 479 і дд.
2 Пор. вище; в супровіднім листі Яков-Святослав називає сю «Кормчу» «Зонарою», але вона містить толкування Арістіна; се толкують так, що по імені найстаршого з коментаторів, Зонари, всякі толковані «Кормчі» стали називатися «Зонарами».
3 Памятники древнерусскаго каноническаго права (Рус. Ист. Библ., VI), 2 вид., 1908.
Кидається в очі доволі припадковий добір поданих тут помічень. Тільки перший розділ, що обговорює порядок ставлення в духовнім степені, вимоги, які повинні ставитися кандидатам, і висота оплат, котрі мають побиратись від них за ставлення, має більш загальний і принципіальний характер. Але нас ся канонічна сторона тут взагалі не займає, тільки вступ, що має більш літературний характер.
Починається він загальними міркуваннями про «боже промишлениє», дуже неясно висловленими; далі автор переходить до непорядків, завважених в своїй митрополії, і висловлює надію, що з тим як «правила церковні», давніше неприступні в своїй грецькій мові («помрачени преже сего облакомъ мудрости єлиньскаго языка»), тепер стали приступні в новім толкуванні (ся тирада взята дослівно з передмови сербського перекладу «Кормчої»), тепер вони вже не будуть переступатись. Інакше се принесло б нове горе. І тут автор дає маленький образок сучасних бід, в дусі Серапіона:
«Кый убо прибытокъ наслЂдовахомъ оставльше божия правила? Не пасЂя ли ны Богъ по лицу всея земля? Не взяти ли быша гради наши? Не падоша ли силнии наши князи остриємь меча? не поведени ли быша въ плЂнъ чада наша? Не запустЂша ли святыя божия церкви? Не томими ли єсмы на всякъ день от безбожныхъ и нечестивыхъ поганъ? Си вся бывають намъ, зане не хранимъ правилъ святыхъ нашихъ и преподобныхъ отець».
Крім сеї, як бачимо, доволі тощої передмови автор вставляє в різних місцях дальшого канонічного викладу короткі поучення, а після нього в деяких «Кормчих» наступає поучення священикам («єрейському преподобному соборові»), яке надписується теж іменем Кирила і тому вважається, з деякою правдоподібністю, твором того ж Кирила і закінченням його правил. В кожнім разі, се оригінальний староруський твір, не пізніший XIII в., доволі інтересний своїм гуманним духом, який нагадує наведене вище (V) поучення Серапіона, так би сказати, духово з ним споріднений:
«Одної душі людської не варт цілий світ. Як же ж не попасти в огонь негасимий тому, хто введе в соблазн душі многих? Простець, прогрішивши, відповість перед Богом за свою одну душу; єрей же, согрішивши, введе в соблазн многих і за душі їх буде засуджений Богом. Отже, на будуще стережіться всякого гріха і не служіть тілові. Відкиньте від себе п’янство і обжирство. Відстаньте від тяж і сварів, ворожнечі, хули на друга, поганого «різоімання» (лихварства) і порук, гордості і многорічия, мерзості і ярості, клятьби й брехні, скупства і немилосердя, зависті й ненависті, лесті і лукавства...
Ложних книг не читайте, від єретиків ухиляйтесь, від чарівниць тікайте, таким, що говорять не від божественного писання, замикайте уста. Коли чого не знатимете, мене спитайте, я не полінуюсь сказати вам...
Пильнуйте й чад своїх, тих що від вас родились, аби до женення не поганились блудом, а дівчата до мужа... Челядь свою поучуйте, голодом не моріть, одежі доволі давайте...»
Сі поучення нагадують посланія іншого митрополита, уже безсумнівного галичанина Петра московського, кандидата Юрія Львовича галицького, який в дійсності стався одним з фундаторів політичної сили Москви. Митрополитом Петро був в рр. 1308 — 25, і по словам його житія, зложеного для канонізації дуже скоро після смерті, він «преходя Волынскую землю 1 и Кієвскую и Суздальскую, уча вездЂ вся», викладав свою науку, «протолкуя євангельская писанія и апостольская якоже Великій Василей, Іоаннъ Златоустый и Григорей». З таких писань, або «послань», особливо звісне і пам’ятне в історії московської церкви одно, котрим заводилась практика відбирання парафій у повдовілих священиків. Життя повдовілих священиків, очевидно, бувало настільки часто і настільки сильно непоправне, що митр. Петро і його наступники настоювали, щоб такі вдовці або йшли в монастир, або «складали з себе ризи», як висловлюється митр. Петро: «аще иметъ въ слабости пребывати и любити мірскыи сласти — да не поєсть». В сім посланії митрополит згадує, що він уже «багато разів писав до священиків і монахів, як їм жити», і то, власне, на сю тему вдових священиків спеціально. В закінченні даються короткі поучення вірним взагалі.
Друге таке посланіє звернене виключно до церковників — ігуменів, попів і дияконів — і обертається в крузі загальних поучень. З літературного погляду ні одно ні друге не має в собі нічого скільки-небудь замітного.
З старого Києва маємо один твір, який з значною правдоподібністю можемо зачисляти до другої половини XIII в., так би сказати, — Серапіонової доби, бо вийшов він з того ж печерського осередка. Висловлено було навіть здогад, що се таки й твір Серапіона 2, але я свого часу мав нагоду висловитись проти сього здогаду і зостаюсь при сім погляді й тепер. Твір бо сей належить до школи панегірично-риторичної, в стилі Кирила Турівського, без всякого нахилу до моралізму, тим часом як Серапіона мусимо характеризувати як мораліста передусім, не дуже охочого до риторизму як штуки для штуки.
1 В ширшім значенні, земель Галицько-володимирської держави.
2 Сю гадку висловив архімандрит Леонід Кавелін при виданні тексту в московських «Чтеніях» 1890, II («Два памятника древнерусской кіевской письменности»); мої замітки в III т. «Історії», с. 478. Нове видання тексту в «Патерику» вид. Абрамовича, с. 174.
Се «Похвала св. Феодосія», що заховалась в одинокій скарбниці київської творчості сеї доби — «Печерськім Патерику». Написана зв’язло, логічно і з стилістичного погляду дуже зручно, вона не блище якимись оригінальними думками, ні яскравими поетичними образами, але як твір вищої літературної школи варта всякої уваги, особливо з огляду на ту темну добу, до котрої належить.
Починається вона поясненням того свята, котрому присвячується сей твір — дня преставлення св. Феодосія, началоположника організованого монашого життя на Русі, що з того приводу поставляється поруч св. Володимира: той дав пізнати Бога, Феодосій же навчив іти путем, вказаним Христом — лишити батька, матір і взяти хрест Ісусів. Автор далі начеркує біографію Феодосія, на підставі Несторового житія, короткими штрихами, зручно стилізованими текстами або риторичними загальними місцями, і переходить у властиву похвалу в формі акафіста його преставленню:
«И въ день преставленья твоєго любовью ликъ съставльше взываєм ти:
Радуйся, просвЂщениє земля Руськыє — ибо яко деньница на западъ явлшися отъ востока восия и всю землю просвЂти.
Радуйся, преписателю и образа и путий вожю и наставниче мнишьскому житью...
Радуйся, насадителю винограда Христова, яко прострошася розгы єго до моря и до рЂкъ отрасли его — нЂсть бо страны ни мЂста, идеже не бысть лозы винограда святаго Федосья...
Радуйся, отче Федосии, наша похвало, наше великолЂпьє! Лавра твоя хвалится о тебЂ и в концехъ вселенныя славится нареченьє ея,
Страны дивятся отцемъ бывшимъ в ней:
како просияша акы звЂзды на тверди,
дЂлатели заповЂди божия явишася,
чюдотворци показашася,
пророчеству отъ Бога сподобишася,
прозрЂнью отъ Святаго Духа даръ прияша,
словеси божественному быша учители.
Притекоша цесари,
поклонишася князи,
покоришася вельможи,
въстрепеташа силнии,
ужасошася иноязычници,
видяще человЂки небесныя по земли ходяща
и акы къ престолу господню в дом Матери божия собирающася
и пЂснь ангельскую поюща беспрестани
и съ ангелы вкупь водворяющаяся к жертвенику Господню...
Такы суть отрасли твоєго винограда,
такы суть вЂтвы твоєго корене,
таци суть столпи твоєя храмины,
така суть чада твоєя прирожения,
таци суть отци твоєя лавры!»
По сім наступає частина благальна — молитва до святого, аби згідно з своєю передсмертною обіцянкою помагав нинішній печерській громаді, хоча і не гідній своїх славних попередників ("аще и не достигнемъ грясти путемъ прежнихъ твоихъ ученикъ»). Аби пам’ятав своє приречення, що всім, хто скінчить своє життя «в місці св. Богородиці», святий візьме на себе гріхи і відповість за них перед Богом. Умираючи, пригадує автор за Нестором, св. Феодосій велів уважати: «коли по моїм відході до Господа буде се місце множитись монахами і всім потрібним обилувати, то знайте, що маю дерзновення у Бога і молитву мою він приймає». Отже, «не обладано ни разрушено отъ кого мЂсто твоє, но отъ лЂта растяше и превосходаше», з того видко, що молитва святого мала у бога велику силу. «Аж коли намножились гріхи наші і переповнились беззаконства наші, і злоба наша прогнівала Бога, — поруйнувались доми божі й монастирі були знищені, городи були полонені і села спустошені», «отъ языка незнаєма, отъ языка немилостива, отъ языка стыда не имуща ни Бога боящася ни утробы человЂколюбивы держаще». Тому до святого молитва, щоб він підніс руки до Богородиці, аби згадала свою давню милість до монастиря і дала пільгу від гіркої біди та «відігнала ворогів лукавих і хульників православної віри».
І автор кінчить, перепрошуючи святого за своє «малоє похвалениє», аби не образивсь ним і заступив автора перед Богом.
Твір, таким чином, має характер індивідуальний, чисто літературний, не був, очевидно, призначений для проголошення, а для читання. Ті вирази, в яких він говорить про татарську неволю, дає розуміти, що писалось се не дуже довго після того, як вона настала, як ще не стала явищем давнім і хронічним, з другого боку, було се перед тим, як Київ вийшов з фактичної залежності від татар. Виявляючи в авторі добру літературну школу, вправну письменницьку руку, похвала ся свідчить, що і в сій найтяжчій добі літературна традиція і школа таки трималася в Печерськім монастирі. (До речі, самий зміст похвали, де вона говорить про се святкування річниці смерті св. Феодосія — «веселитися нам лЂпо єсть духовно и праздновати совершено, раку имуще предъ очима нашими отця нашего Феодосия», — говорить за те, що монастир зовсім не був в такій повній і безвідрадній руїні, в якій його представляє пізніша печерська традиція, переказана, напр., в «Синопсисі»).
Ся літературна традиція трималась, очевидно, і поза Печерським монастирем в тодішнім Києві, який довго ще жив спадщиною свого золотого віку, по тім, навіть, як вивтікали з нього князі, митрополити, великі бояри і крилошане. Навіть в першій пол. XVI в., яка вважається часом найбільшого занепаду українського церковного життя взагалі і мусила особливо тяжко переживатися в Києві по татарських спустошеннях кінця XV і поч. XVI в., — навіть тоді ще Київ заховує стару репутацію культурного, літературного осередка. Ростовський «поселянин», що складав в 1530-х рр. свою літописну історію, звісну тепер під назвою Тверського літопису, виправдуючись перед читачем за можливі прогріхи, пояснює, що він не вчився ні в Києві, ні в Новгороді, ні в Володимирі 1. До татарського погрому 1482 р. Київ мусив тим більше оправдувати свою літературну репутацію.
1 «Не бЂхь Кіянинь родомъ, ни Новгорода, ни Владимера... не имамъ многыа памяти ни научихся дохторскому наказанію, єже сочиняти повЂсти и украшати премудрыми словесы, якоже обычай омуть ритори».
Кінцеві замітки. Різнорідний матеріал, зведений в сім огляді літературної творчості XIII — XIV в., незалежно від того, чи він має виразну українську метрику чи ні, осягає, я сподіваюсь, ту мету, котру я мав на оці. Він має дати приблизне поняття, в яких напрямах і формах мусила розвиватись літературна робота в українських землях в сім часі, по імпульсу, раз даному київським літературним і взагалі культурним рухом в епоху його розцвіту. То, що нам бракує в письменній традиції, до певної міри доповнять відгомони старої усної словесності, що відбила на собі образи і мотиви також і книжної творчості сих переломових століть XIII — XV. Хоч я кладу межу на другій половині XIV в., словесна творчість, як усякий органічний процес, продовжувалась і покривала сю межу, як і всяку іншу. Відбиваючи в однім літературні явища і впливи попередніх століть, в інших знов точках безпосередньо стикалась вона з явищами і течіями пізнішими. Таким чином, дальша частина праці, присвячена усній традиції переходової доби: від пізніх княжих часів і аж до першого відродження XVI — XVII вв., в багатьом служитиме доповненням розділам, присвяченим книжній творчості XII, XIII і XIV вв.
Я тільки що одмітив ті відгомони і відзиви, які свідчать нам про продовження в Києві, хоча в ослаблених формах, літературного руху старшої доби. Нема ніякого сумніву, що він розвивався в формах доволі багатих, різнорідних і яскравих також і в Західній Україні, яка в XIII і XIV вв. була головним резервуаром української державності і культури, виробленої київською добою. Ті припадкові характеристики, які заховались для часів, уже не освітлених для нас галицько-волинським літописанням, після 1289 р., непереможно змушують думати про багату і різнорідну західно-українську творчість. «Тогда бо бяше въ своєй чести и времени земля Волинская (Галицько-волинська держава Юрія Львовича) — всякимъ обиліємъ и славою преимуща, аще нынЂ по многихъ ратехъ и не такова», — споминав при кінці XIV в. про часи Юрія Львовича митр. Кипріян, мабуть, на підставі оповідань, що чув він в Галичині і на
Волині про те, як виглядали сі краї перед польською окупацією. Його характеристика потверджується короткою, очевидно, сучасною українською запискою (перехованою у Длугоша) про сього Юрія, що він був «мудрий, ласкавий і для духовенства щедрий: за його управи Руська земля тішилася спокоєм і славилась своїм багатством» 1. Я вище вказав, що, дійсно, сі часи, останні десятиліття XIII і перші XIV в., можна вважати часами економічного і культурного розцвіту Зах. України 2, і на сю приблизно пору можуть припадати ті, вицвілі і поблідлі образи «багатого Волиня — красного Галича», донесені північною билинною традицією, коли, супроти підупалого Києва, знищеного Переяслава, заглохлого Чернігова, сей західний український кут малювався краєм пишного багатства, вишуканої розкоші, витонченої культури 3.
Але власне риси далекого екзотизму, в котрих малювалась тодішня Галичина, зливаючись з образами Візантії, Зах. Європи і навіть «Індії багатої», нараз, власне, показують, наскільки далеким і чужим краєм стала для країв великоруських, а може навіть і північноукраїнських Західна Україна тих переходних століть. Се ж може до певної міри об’ясняти нам, чому з її тодішньої культури і письменства до нас заціліло так безконечно мало. Коли на місцевім грунті не заціліла ні одна копія Галицько-волинського літопису, ні одна з безчисленних книг споряджених книголюбцем «філософом» Володимиром Васильковичем, майже нічого з предметів тодішнього мистецтва, — не дуже дивно, що ми не маємо нічого і з тої літературної продукції, яка мусила там розвиватись. Земля ще від часу до часу відкриває щось з захованих в ній матеріальних скарбів, в тім роді як «Молотовське срібло», характеристичний образ місцевого мистецтва другої пол. XIV в. 4
1 Див. в III т. «Історія України», с. 114.
2 Див. в т. І.
3 Про сі образи далі, в т. IV.
4 Описані мною свого часу в «Записках львів.», т. XXV.
Але в місцевих книгозбірнях не відшукалося нічого з письменства сеї доби. Літературно освічених галичан та волиняків стрічаємо на різних єрархічних позиціях Великоросії, але від тих книжних скарбів, які вони мусили приносити з собою до своїх нових столиць, не зосталось нічого, крім сеї дорогоцінності — Галицько-волинського літопису. Хто зна, може, ще щось викриється з часом!
*
Сим я кінчаю першу частину праці, присвячену старшим пам’яткам нашої словесності, усної і писаної. Вона трохи розрослась у мене під руками при своїм викінченні, а що з технічних причин з великими книгами тепер особливо трудно, прийшлось поділити сю першу частину аж на три томи.
Я бачив себе змушеним увести досить багато текстуальних взірців, щоб не бути голословним і мати більше певності щодо осягнення своєї мети, так, як вона вирисувалась і усвідомилась остаточно в процесі праці. Я вказав її в передмові, але вважаю потрібним до неї вернутись в отсім післяслові, бо не певний, чи матиму змогу сказати іншим разом.
Почну трохи здалека, з характеристичої різниці, яка зайшла протягом минулого століття в відносинах до нашої старої доби.
Порівнюючи погляди старших генерацій українців на нашу стару літературу і культуру взагалі з поглядами і настроями ближчих поколінь, помічаємо цікаву різницю. В другій половині минулого століття наше громадянство рішучо затратило почуття безпосередньої зв’язі з добою києво-галицькою, котру живо відчували люди двадцятих і тридцятих років, такі як Максимович, Бодянський, Костомаров і багато менше звісних. Ті звертались до княжої доби як до живих, безпосередніх прецедентів пізнішого українського життя. Вони повні були пієтизму і навіть ентузіазму для великого культурного діла, довершеного нашими предками X, XI, XII вв. Вони чули їх спадщину в нинішнім і перейняті були гордою свідомістю свого зв’язку’ з нею 1.
1 Се явища, котрим місце в огляді українського відродження XIX в., але щоб зробити мою гадку яснішою, я наведу на ілюстрацію голос одного з менших, рядових українофілів 1830-х рр.:
«Хто перший з нас (росіян) ввійшов у зв’язки з європейськими деожавами? Хто спинив погибельний потік перших татарських орд, змусив їх вернутись до своїх степів і так сильно, так огненно і розкішно оспівав битви з кочовими половцями? — Малоросіяне!
Котрий нарід без твердих і постійних границь, які могли б його оборонити від войовничих сусідів, без неприступних гір, які б могли врятувати його незалежність, умів бути страшним своїм ворогам, встиг розвинути свою національність і заховати її в тяжких віках насильства татарського, литовського і польського? Який нарід протягом п’яти віків неволі, коли в попіл обертали його городи, давали на муки за віоність релігії, вмів її заховати, і за сей час не раз був пострахом своїх гнобителів, і серед сих мук створив школи для освіти молодіжи? Сей нарід був — Малоросіяне!
Досі наша вітчизна пишається прийняттям грецької віри, і вперше вона була прийнята — Малоросією.
Досі пишаємось повідними походами Святослава — і в них були лави Малоросіян.
Досі сам спомин пісень Боянів навіває мрії й переносить в минувшину — і Бояни були поети Малоросії, тим часом як Північ не лишила нам пам’яті своїх співців.
Для нас безсмертне «Слово о поході Ігоревім» — а се твій малоросійський, оспівані в нім діла учинені малоросіянами. Вони билися з половцями і печенігами. Вони розбудили життя на півночі Росії й перенесли сюди початки держави...»
Се переклад з «Путевых записок Вадима *» (Москва, 1834), зі вступу до розділу «Малоросія». Автором був Вадим Пассек, харківлянин походженням, роджений і вихований в Сибіру, де його батько жив на засланні. Відповідно тодішній термінології, автор Україною зве ще тільки Слобідщину, а центральну Україну — Малоросією.
Пізніші зусилля, від сорокових років (від Кирило-мефодіївського товариства) підняті українською інтелігенцією і звернені на те, щоб зв’язатися з народною масою, як базою дальшого національного розвитку, і для сього знищити той мур, який виріс між українськими масами й інтелігенцією в попередніх століттях, — сі зусилля мали своїм наслідком, що весь інтерес, всі симпатії і вся творча енергія була перенесена тоді на історію останніх століть та на сучасну українську етнографію. Стара ж Україна відійшла на другий план. Інтерес до неї в ширших кругах нашої суспільності сильно підупав або й зовсім затратився.
Було тут дещо з того, що помічається взагалі в часах розвою поступових і демократичних течій, шукань творчих і рухових елементів в народному житті 1. Але прилучались і спеціальні умови, які тяжіли на українстві.
Нові покоління укр. інтелігенції, другої половини XIX в., були не любителями одшедшого українського життя, як ті старші, що вважали національні прикмети українські за відгомін минулого, спадщину безповоротно прожитого, засуджену теж на скорше чи повільніше відмирання 2.
1 Пор. сказане вище про мало симпатичне становище поступовіших течій до старої літератури взагалі — т. І.
2 Нагадаю, напр., погляди Костомарова, висловлювані перед тим, ніж він став членом Кирило-мефодіївської громади й перейнявсь її активізмом:
«Малороссія — эта колыбель русской общественной жизни — съ своими правами, понятіями, языкомъ и всемъ, чЂмъ можно было отличить малоруса, — скоро будетъ принадлежать исторіи минувшихъ дней. Великая Россія съ своими правами, языкомъ, co всемъ, что составляло отличіе великоруса въ старину, — все останется, какъ бы далеко ни зашелъ народъ въ образованности отъ своихъ предковъ. СлЂдовательно, элементъ малорусскій нуженъ былъ только на время, а теперь кончилъ то, что могъ произвести для дальнЂйшихъ вЂковъ, напротивъ — элементъ великорусскій есть фазъ болЂе продолжительный и не носитъ ни малЂйшихъ признаковъ отжитія и разрушенія». Объ историческомъ значеній русской народной поэзіи, 1843, с. 193.
Сі молодші хотіли далі творити українське життя і передусім мусили довести самому свому громадянству існування підстав і можливостей окремого українського розвою, паралельно з великоруським, але окремо від нього. Для сього вони старались вигородити базу, якнайменше зв’язану з великоросійським життям і якнайяскравіше від нього відмінну. Шукали її в традиціях козацтва, в українській культурі XVII — XVIII в., в сучаснім фольклорі й народнім мистецтві. Стара ж українська культура, історія, письменність менше надавалась на се. На неї заявляли претензії великоросіяне як на своє добро. Тут, як ми почасти бачили в попереднім викладі 1 і далі побачимо, на кожнім кроці треба було ще доводити генетичний зв’язок пізнішого українського життя і творчості з сею старою культурою і літературою: своє, так би сказати, історичне право відкликатись до нього.
1 Див., напр., в т. II, с. 50 дд.
Не раз навіть в найкращім разі приходилось признавати його спільним добром українського і великоруського життя. Все се в тодішніх обставинах здавалось мало корисним і мало продуктивним. В інтересах економії, енергії і праці український рух старавсь опиратись на базах можливо неспірних, до яких найменше могли причепитись оборонці «єдинства русскої народности».
Се з становища тодішніх обставин не можна назвати виною, навіть і помилкою, поскільки передусім треба було пильнувати викликання в суспільності рухової енергії. Як творці національного життя, люди, котрі пильнували сеї активності, стояли, розуміється, вище поколінь старих антикварів, котрих інтереси не йшли далі збирання і студіювання пам’яток минулого. Вони представляли вищий ступінь національного розвою, ніж сі. Але національне життя все-таки терпіло, скуплюючи свої інтереси виключно на останніх віках — на часах національного поневолення і боротьби за національне існування. Воно добровільно бідніло, затіснювалось і звужувалось, лишаючи без відповідного використання багаті і цінні сторінки своєї історії. Громадське самопочуття набирало певної однобічності, скуплене на свідомості одвічного національного і соціального гніту, погорджування і легковаження, на вічній ідеї національного відпору і самоутримання. Яскравим покажчиком сеї однобічності служила мова, в якій обминались елементи староукраїнської традиції, через те, що вони ввійшли в скарбницю старої російщини. Але таке ж добровільне затіснювання культурно-історичного світогляду було і в мистецтві, в літературі, в науці. Поза суспільним ужитком фактично зостававсь багатий круг мотивів, ідей, інтересів, що наповняли наше життя і творчість протягом щонайменше — цілого півтисячоліття якраз дуже інтенсивного розвою, повного моментів високолюдських, високоідеальних, глибоко виховуючих, коли наше громадянство жило життям ініціативним, повним, національним в цілім значенні слова, а не потребувало підчеркувати своєї національної окремішності. Бо ставимо собі завданням не охорону національної екзистенції, котрої не чуло загроженою, а проблеми широкі, вселюдські. Відчувало себе рівнорядним членом колективу християнських народів, що несе на собі оборону християнської цивілізації від поганства (пор. вище сі принципи українського лицарства XII в). Повне було гордовитої свідомості своєї гідності, котру «Богъ въ безчестьи не положилъ єсть» 1.
1 Див. вище.
Все се коли не ігнорувалось, а рахувалось в національнім інвентарю і реєструвалось в нудних розділах підручників, то все-таки не будило інтересу, не оживляло енергії, не заповняло світогляду, зоставалось мертвим капіталом в нашім добрі. Се велика шкода, і я думаю, що крайній час виправити сю ненормальність і, не відхиляючись від демократичних і народолюбних заповідей нашого відродження, розширити рамці нашої перспективи, включивши не до теоретичної формули тільки, але до живого змісту нашої національної культури величну спадщину старої доби. Для повноти нашого національного життя се дуже цінно, навіть необхідно, і я хотів би послужити і сьому завданню, попри чисто наукові інтереси, отсею моєю працею як науковий робітник, котрому протягом довгої джерельної роботи рівно інтенсивно приходилось працювати і вникати в віки нові, середні й старі та своєю роботою виясняти і оживляти в громадській свідомості непереривність історичного розвитку нашого народу.
Признаюсь, що актуальність сеї потреби вияснилась мені аж в процесі сеї праці, котру я підіймав, властиво, з більше теоретичної потреби. Давнішим мотивом моєї праці було бажання доповнити образ зверхніх форм нашого життя, поданий в «Історії України-Руси», повнішим образом його відбиття в словесній творчості, а заразом вислідити тісніші зв’язки її з ранішими, передісторичними стадіями розвою. Але в процесі праці, вглиблюючися в студії словесних пам’яток, я дістав стільки чисто естетичних приємностей, стільки глибоких відчувань інтимного зв’язку з тими далекими людськими переживаннями, що рішив приложити особливі старання до того, аби естетична і психологічна сторона старої творчості якнайживіше виступила в моїм огляді. Тому вага його якнайдальше пересунулась від зверхнього огляду пам’яток словесної творчості на сей аналіз її внутрішнього змісту й естетичних досягнень. Тому що се змагання, як я кажу, в мені розвивалось все більше в процесі праці, правдоподібно, воно й виступає сильніше в її другій половині, ніж в першій.
Коли таке трактування пам’яток нашої старої словесної творчості як незвичайно цінного по нинішній день культурного і естетичного добра, з котрого й нині можемо багато зачерпнути, насолодитись і навчитись, мені вдасться передати читачам отсею працею, я буду вважати свою мету осягненою. Супроти неї я свідомо поставив на другий план зверхню історію сих пам’яток. Я не давав ні бібліографії авторів, ні докладної історії студій, крім тих випадків, де вона могла дати щось цінне для зрозуміння самих творів або має сама по собі якусь літературну вартість. Доволі повна бібліографія, кінчаючи першим десятиліттям біжучого століття, міститься в «Історії України-Руси», а бібліографію пізнішого часу в теперішніх обставинах однаково неможливо зладити скільки-небудь повно: так дезорганізованим зостається й досі науковий обмін. А головно, кажу, не було моїм бажанням перетяжувати виклад сими зовнішніми подробицями, щоб не відвести уваги від внутрішніх вартостей творів.
*
Закінчуючи сю першу частину своєї праці, я вважаю своїм обов’язком, дуже приємним мені, зложити щиру подяку всім тим, що уможливили мені сповнення сього завдання в нинішніх, незвичайно трудних обставинах наукового видавництва. Люди, котрі самі не пробували видати тепер більшу наукову працю, правдоподібно, не мають поняття про сі труднощі. При всім бажанні моїм я не міг би здійснити свого заміру, якби не поміч, котру мені подали мої заокеанські приятелі і прихильники: десятки робітників, студентів і культурних діячів різних спеціальностей, котрі чи то з особистої прихильності до мене, чи в інтересах культурного руху протягом останніх літ займались поширенням моїх книг і тим давали мені можність вести їх видання. Висловлюю щиру подяку також усім, хто улегшував мені сю працю і се видання.
Видання сих трьох книжок коштувало мені, одначе, таких матеріальних напружень, що далі вести сю публікацію в скорім темпі я не маю можливості. Праця буде продовжуватись і виходитиме малими томами тільки в міру того, як повертатимуться кошти, вложені в се видання. Сподіваюсь, що найближчий, IV том (другої частини книга перша), що містить огляд усної словесності пізніх княжих часів і переходових століть (відгомони старого героїчного епосу, християнської пісні і легенди і под.), діждеться все-таки сеї можливості не дуже нескоро.
Вайкерсдорф (Baden b. Wien)
в квітні 1923 p.
ДОПОВНЕННЯ
Дунайська доба. Годиться зазначити, що гадки про дунайську добу в нашій історії з’явились були в наших наукових кругах в 1870-х рр., але не були розвинені і потім якось призабулись. В статті Драгоманова з приводу «Трудів» Чубинського (1877), властиво, в відповідь на замітки ак. Веселовського, читаємо: «В українських колядках є виразні веснянки, що, очевидячки, пояснюється тим, що такі пісні могли повстати ще в дунайський період життя слов’яноруського племені, коли празник початку весни міг бути недалеко від 25 грудня — 1 січня, чим пояснюється й роля, яку грає в багатьох українських колядках виноград». (Розвідки Драгоманова, I, с. 119). Увага пізніших дослідників пішла на дослідження старобутності українського населення на його пізнішій історичній території, і ті справедливі відклики до чорноморсько-дунайської доби зостались без уваги.
Молитви і закляття. Гадка, що в наших і взагалі слов’янських закляттях не зосталось нічого не рушеного християнськими впливами, до крайнього висліду доведена в книзі проф. В. Мансікки (V. J. Mansikka, Über russische Zauberformeln mit Berücksichtigung der Blut- und Verrenkungssaigen, Helsingfors, 1909). Він не тільки все зводив на християнські джерела, але навіть заперечував яку-небудь самостійну творчість на грунті християнської стихії: «в них ніяк не можна бачити продукту припадкової імпровізації або взагалі твору народних мас» (с. 113).
Оживлювання мерця. Зенон Кузеля в своїм ціннім перегляді похоронних обрядів «Посижіння і забави при мерці в укр. похороннім обряді», «Записки тов. Шевченка», т. 121, наведений у нас [вище] звичай толкує як бажання розвеселити мерця. Наводить, одначе, інтересну паралелю, в якій присутні, перебрані за діда і бабу, благають мерця, аби встав, заговорив, розвеселив присутніх.
Похоронний плач володимирців по Володимирі Васильковичу — його прототип, плач по Мстиславу, в т. III.
Аналогії сатурналій. До різних аналогій з жертвуванням поросяти на Сатурналії, вказаних Веселовским, Сборникъ, т. 32, с. 108 — 110, додати «Свиняче свято», «на Гнатя», 20 грудня с. ст., коли колють свиней на подільськім Побережжі і в Хотинщині — див. замітку Б. Яцимірского в Этнограф. Обозр., т. 94 (1912).
Береза — брезая. Інакші (малоправдоподібні) здогади про походження сього слова в статті Н. Коробки «Къ изученію малорусскихъ колядокъ». — ИзвЂст. отд. рус. языка, 1902 (переповідження поглядів Веселовского і Потебні).
Великоднє сонце. Про се: «СвЂтлая НедЂля єдинъ день єсть. Въскресшу Ісусу отъ шестаго часа взыде солнце и вшедъ стоя на въстоцЂ яко два дни, на полудни же яко три дни, о вечерни же стоя яко два дни, в 80-й день зайде. ТЂмже оттолЂ прослы „великъ день"». — З збірника «Златая ЧЂпь». — Памятники стар. рус. литературы, III, с. 153.
Змія-сваха. Мушу завважити, що А. Марков в своїй розвідці про Добриню оспорив органічність сього мотиву в билині про Добриню: вказав, що сказитель міг перенести сей мотив з іншої билини свого репертуару (Етногр., Об., т. 67, с. 6 — 7).
Чудесні птахи в колядках. Паралелі в билинах про краківських Королевичів, Добриню і Альошу, Михайла Казарина й ін. В билині про королевичів (Гільфердінг, ч. 87), коли один з них хоче підстрелити двох білих лебедиць — «Воспроговорили бЂлыя лебедушки, проязычили языкомъ человЂческимъ: „Ты удаленькой дородной добрый молодецъ... Хошь насъ подстрЂлишь двухъ бЂлыихъ лебедушекъ, не укрятаєшь плеча могучаго, не утЂшишь сердца молоцецкаго! На дви лебеди мы єсмь да не дви бЂлыихъ, єсть двЂ дЂвушки да єсть двЂ красныихъ!"»
Вода в весільнім обряді. Свідоцтво в постановах собору 1247 р.: «И се слышахомъ: въ предЂлЂхъ новгородьскихъ невЂсты водять къ водЂ». Очевидно, розуміється обрядовий вивід молодої на воду після «комори».
Книжник Тимофій. Може, небезінтересно буде нагадати здогад, що сей Тимофій був автором «Слова о полку Ігоревім». Висловив його, щоправда, дослідник дуже маленький, Головін, автор «ПримЂчаній на «Слово о п. ПгоревЂ», 1846. Він здогадувався, що Тимофій був двірським поетом Святославичів і разом з Ігоревими синами перейшов до Галичини. Зубрицький же вважав його автором першої частини Галицького літопису.
Олегові кораблі на колесах. Одна з літописних перерібок XVII в. так пояснює се оповідання: «На жадання покори
 і дані Греки відказують Олегові, що тоді їх Бог віддасть в руки його [вони піддадуться йому], коли кораблі підуть до городу по полю, як по воді. Олег пустив 12 кораблів на полі під вітрилами, і Греки зрозуміли, що Бог віддає їх в руки Олега, і згодились дати дань» (у Халанского. — Журналъ Мин. Нар. Просв. 1902, VIII, с. 351).
Поєдинок Мстислава з Редедею. Від сеї теми нібито був відшукавсь відгомін серед нинішніх потомків літописних Касогів. В «Исторіи Адыгскаго народа», Тифлис, 1861, Шора-Бакмурзин-Ногмов подав нібито сучасний черкеський переказ про Редедю, убитого на поєдинку «тамтаракайським князем». Але пізніші пошукування за сим переказом в тій місцевості не дали нічого подібного, і, очевидно, що сей переказ сфабриковано по літопису. (Н. Трубецкой, Редедя на КавказЂ. — Этногр. Обозр., 1911, т. 88).
«Карьна и Жля». — див. зараз нижче.
Отрок і Кончак. До поетичного образу Кончака з котлом за плечима, переданого Галицьким літописом, В. Міллер пригадав був стару звістку С. Максимова, що йому довелось чути (десь в р. 1856) в Архангельській губ. оповідання про трьох братів-велетнів: Кончака, Колгу і Жожгу. Вони були такі сильні, що на велику віддаль кидали казаном як легким м’ячем. Міллер звертає увагу на се оповідання як на доказ, що ім’я і постать Кончака, подібно як Боняка, колись жила в народних переказах або піснях.
Мене, одначе, трохи бентежить сей ряд імен, бо «Колга» і «Жожга» нагадують доволі ясно «Карьну і Жлю», і хоч як привабно було б прийняти, що в усній традиції жили героїчні пісні чи перекази, де виступали всі три половецькі хани-сучасники як богатирі велети, але таке гарне заховання хронологічної трійці будить у мене деякі сумніви: чи нема тут теж чогось такого, як з тим «Редедею на Кавказі».
Але ім’я Кончака в епічній традиції треба вважати певним після того, як Д. Григор’єву довелось його почути в кількох місцях Архангельської губ. в билині про наступ Батия (Батиги) на Київ, в формі «Коньшика». Ся форма розтолкувала давніше звісні, більше попсовані варіанти сього імені, включно до запису Кирші Данилова.
В зв’язку з сим В. Міллер поставив здогад, що в імені Сартака-Артака, зятя Батия, належить бачити Кончакового батька Отрока. Міллер налягав при тім на переказану грузинськими джерелами форму його імені «Атрак». Але Сартак, історичний син Бату, в кожнім разі не менше сюди підходить. Та про билинну обстанову. сього наступу матиму нагоду говорити ще далі, в т. IV.
Ногата і різана. Здається, останнім словом в справі значення сих назв була праця В. Трутовського, що вважав ногату половиною диргема, а різану її третиною, отже, шостою частішою диргема (дев’ятою частиною золотника, 10 2/3 долі).
Боняк і Золоті Ворота. Старі київські антиквари — Берлінський, за ним Сементовський знали таку версію, що Боняк виломив Золоті Ворота й завіз у землю Половецьку. Се дублет до Михайлика, який вивіз Золоті Ворота до Царгороду (про сю легенду ширше в IV томі). Берлінський при тім покликавсь на якийсь «Синопсис». (Закревскій, Описаніе Кіева, I, 326 — 7).
Літописання XII — XIII в. Завдяки ак. Перетцові я одержав, нарешті, уже по видрукуванні сього тому, виписку статті ак. Шахматова про літописи, з останнього вид. енциклопедії Брокгауза — Ефрона, в котрій академік сформулював наново свої погляди, висловлені в 1900 — 1 рр. Я наводжу з неї дещо для доповнення поданого на с. ... тому II:
«Що галицько-волинське літописання оперлось о «ПовЂсть врем. лЂтъ», можна міркувати з того, що літописець Василь 1 покористувався Сильвестровою ред. повісті (з неї взяв він відомість про смерть Давида Ігоревича, що сталась 1113 р.).
1 Автор розуміє автора повісті про Волинську війну.
З галицько-волинського літопису, що провадився в XII — XIII вв, в Перемишлі або Галичі, до южноруського літописного своду XIV в. (копії з нього Іпатський і Хлєбніковський відпис) взято, по 1) ряд статей, що належать до XII в. (напр., під 1145 про скарання Петрка Володиславом лядським, під 1146 про похід Всеволода Ольговича на Галич, під 1150 про похід Володимира до Києва в поміч Юрієві, під 1187 р. про смерть Ярослава). По 2) все оповідання, що починається від подій 1205 р. і доходить до поч. 90-х рр. XIII в. Як видно з Хлєбніковського відпису, Галицько-волин. л. був уложений без хронологічної схеми, без виразно вказаних дат від сотворення світу (вплив якогось не руського літописання?).
Існування чернігівського л. в. XII в. можна довести багатьма відписами щойно згаданого полудневорус. зводу (див. під р. 1146 про смерть єп. Пантелеймона, під 1146 р. — про усобицю чернігівських князів, під 1147 р. — про убивство Ігоря Ольговича, під 1164 р. — про події після смерті Святослава Ольговича, під 1173, 1175, 1177 — про уродження синів у Ігоря Святославича, під 1185 р. — про нещасливий похід Ігоря на половців, під 1198 р. — про смерть Ярослава Всеволодовича й багато ін.). Можливо, що з чернігівського л. XIII в. перейшли до полудрус. зводу деякі статті про прихід татар.
Згаданий полудрус. звод, а також суздальські літописи дають вказівки про літопис, що провадився в Переяславі руськім (див. під 1118 і 1123 рр. про Сильвестра єп. переяславського, під 1132 р. — про прихід до Переяслава Ізяслава, під 1139 р. — про побіду Андрія Волод. над Всеволодом Ольг., під 1141 р. — про смерть Андрія, під 1146 р. — про побіду Ізяслава й переяславців над Ігорем Ольговичем). Сей літопис був доведений принаймні до 1186 р., під котрим оповіджений з суздальських літ. (в переяславській ред.) похід Ігоря на половців» (Новый Энциклопед. Словарь, т. XXV, с. 158).
«Єрусалимъ церковный». На останнім рос. археолог, з’їзді в Новгороді, 1912 р., була спеціальна дискусія про сі новгородські «єрусалими», інакше «сіони», котрих в св. Софії заховалося два, чи вони мали якесь практичне призначення, чи були тільки декоративними речами. Питання зосталось невиясненим. Як взірець сих фігур вказувалась ротонда св. Гробу в Єрусалимі.
