«Українське спортове товариство «Довбуш»,
як кождого року, так і цього, виєднало в громадській управі для своїх членів і прихильників зниження цін сезонних білєтів для бігання на леді на майдані в публичному огороді. Хто із членів та прихильників бажає мати сезонний білєт для бігання на леді по знижених цінах, хай зголоситься у пана Шерея, маґістрат, двері 48 (Primaria, Oficiul Starii Civile) перед обідом від год. 9-2, де і блищі інформації можна набути (перша спортивна замітка 1933-го майже дублює останню в 1932-му… — В. Б.)» [«Час» за 04.01.1933].
«Почалося мистецтво гаківки: Довбуш — Желізниця (2-1).
Спортові мистецькі змагання гаківки, котрих початок був наказаний на 22. січня ц.р., відсунено з причини святочного отворення спортової площі на Цецині, на 24. січня. Це відсунення сталося причиною богатьох непорозумінь серед спортової ради, через котрі то подав демісію також і президент спорт. ради п. Кеніґ, котрий має навіть дуже великі заслуги около здвигнення зимового спорту. Своє діло провадив він в найкращім порядку. Ця демісія сталася між иншим причиною великого непорядку, через котрий так терпить нормальний розвій зимового спорту. Думаю, що всякі непорозуміння, в коротці, залагоджуються.
На 24. січня, виступила дружина гаківки тов. «Довбуш» проти новозаснованої дружини «Желізниці» на ледову площу. Обидва спортові товариства належать до другої кляси.
Вже в перших моментах, зробили грачі «Довбуша» на коло 200 глядачів не дуже добре вражіння. Брак потрібних річей. На примір брамкар, котрий в гаківці грає велику ролю, бо кождої хвилини наражається через своє падання на небезпеку, вийшов на площу без відповідної сітки на лице. Я думаю, що це за велике різико, як з сторони грача, так і з сторони провідника дружини, котра випускає в цім стані грача на площу. Такі випадки, кінчаться звичайно шпиталем, який коштує богато більше чим сітка і на котрий в нас українців гроші скорше знайдуться чим на заплачення вкладок (членських внесків. — В. Б.).
Але цим я не хочу сказати, що лише ті винні, що мають до заплачення залеглі вкладки, але по більшій части саме тов. «Довбуш», котре при своїй скількости членів, не зуміло досі найти способу збирання вкладок. Инші спортові тов. вийшли з цієї халепи так, що найняли собі відповідного чоловіка, котрий відвідує що місяця членів з вкладковою книжкою. Вкладки релятивно малі, то кождий їх радо дає. В нас це водиться інакше. В нас очікують, щоби зібралася більша сума, котру потім член не в стані оплатити. По цім приходять нарікання, закиди про недбальство тов. з одної сторони, нарікання на неплатність з другої сторони, дальше обиди, виступи з членства, втрати матеріяльної підпори для тов. і т.и.
А з цього всего виходить те, що нас потім чужі висмівають, свої сторонять, а замість повного життя і гармонійної співпраці, ми утратимо охоту, запал, силу і починаємо веґетувати…
Майже всі українські інституції з деякими виїмками, уживають цієї системи. Тому і членів тьма, а в касі пусто.
Що до гри наших грачів, то мусимо сказати, що серед глядачів запанувало велике розчаровання. «Довбуш»-а побідила молода дружина «Желізниці», котра в друге, лише що вступила на ледову площу. Гра дуже слаба, не до порівняння з минулим роком, бігання без орієнтації, брак зіграння, збиття в купу, і нетримання свойого місця, наслідком цього падання і гублення патиків (дослівно: палиць, але в цьому контексті ключок. — В. Б.), як і брак вправи брамаря, довели до страти, вже з самого початку двох точок. Брамку стріляли з сторони «Желізниці» одну Цопа, а друга власна. З сторони «Довбуш»-а Стефанюк.
Серед так мало цікавої гри, трохи вибивалися Добровольський, Заґородніков і Стефанюк. Всі інши без всякої амбіції і запалу. Члени «Желізниці» також ліпше не грають, а навіть слабше від Довбушанців. Але була замітна охота, амбіція і зацікавлення. Тому й побідили. Суддею гри був п. Сокальський.
При цій нагоді зверну також увагу нашого наступника спортової ради, щоби постаралися о те, аби судді при брамках були знавці, а не будьхто, бо инакше буде приключатися все те, що сталося цього разу, а іменно брамку, яку стрілив «Довбуш», не зараховано.
Мистецтво першоклясових, «Полонія» — «Драґош-Вода» не відбулося, бо «Драґош-Вода» не зявився на площі. Замість цеї гри, відбулися приятельські змагання між «Яси», «Драґош» а «Яном». Результат 6-1 в користь «Яна». Суддя п. С. Бриндзан.
Що до грачів «Довбуша»-а, то думаю, що дадуть мені нагоду на будуче, краще про них написати (матеріал авторський, під ним підпис: «Теофіль Леонтій, редактор спорту». — В. Б.)» [«Час» за 04.02.1933].
«В неділю, дня 9. ц.м. пічнуться перші весняно-мистецькі гри на рік 1933-й на оцих площах:
площа «Макабі» год. 3 попол.: Довбуш — Полонія;
площа «Ян» год. 4 попол.: Ян — Макабі;
площа «Драґош Вода» год. 4 попол.: Драґош Вода — Робітники» [«Час» за 09.04.1933].
«Хотя й була й снігова метелиця, то почалися в Чернівцях наказані гри «копаного мяча».
Грали в неділю всі дружини 1-ої кляси, між котрими й наша укр. дружина «Довбуш». Укр. спортове тов-о «Довбуш» виставило проти польської дружини «Польонія» ось таку дружину: Попович, Лесько, Будний, Журковський, Кульчицький, Цопа, Суховерський, Янковий, Якубович, Рибак й Унґурян. Переважна часть це молоді бойовики, які виконали знаменито своє завдання. Першу половину грає наша дружина против вітру й тому дістає також першу брамку, котру вона скоро віддає. Не можуть більше нічого осягнути і кінчиться перша половина 1:1.
В другій половині напирає наша дружина цілий час на поляків і дає їм ще 4 брамці. Кождий грач з нападу стрілив одну брамку.
Загально сказавши, кожний грач дуже добре грав. Найліпше грав Лесько. Янковий, грає трохи за повільно й тим самим здержує хід цілої гри.
Цим разом належиться заслужена похвала всім грачам, бо із сьогоднішньою побідою, дали вони ліпшу ситуацію для дружини «Довбуш»-а у 1-ій клясі, як також і надію на ще ліпшу. За те закид українській громаді, що і цим разом не прибула на гри і тим самим не підбадьорювала, ані не піддержувала нашу дружину. Цею побідою над поляками осягнув «Довбуш» третє місце на табелі 1-ої кляси.
Кінчу цими словами: Честь і хвала дружині «Довбуш» три рази «гаразд».
Вислід грів о мистецтво з неділі:
Довбуш — Польонія 5:1;
Драґош Вода — Робітники 7:0;
Ян — Макабі 5:0» [«Час» за 12.04.1933].
«На запрошення тутешнього спортового товариства «Макабі»
загостить на Великодні Свята перша румунська професіональна дружина з Тімішори «Ріпензія» і буде грати в неділю о 4. год. попол. проти «Макабі», а в понеділок о год. 4 попол. проти Репрезентації міста Чернівців. Обидві гри відбудуться на площі «Макабі» [«Час» за 13.04.1933].
«В неділю 23. ц.м. відбудуться оці мистецькі гри
в І-ій клясі:
Площа «Ян» год. 2. попол. «Робітники» — «Довбуш».
Площа «Ян» год. 4. попол. «Ян» — «Полонія».
Площа «Макабі» год. 4. попол. «Макабі» — «Драґош-Вода».
в ІІ-ій клясі:
Площа «Ян» год. 10 передпол. «Зелізничники — Лучаферул».
Площа «Драґош-Вода» год. 10 передпол. «Борохов — Вікторія» [«Час» за 23.04.1933].
«Робітники — Довбуш 0:3 (0:0).
В неділю, 23. ц.м. стрінулася наша дружина «Довбуш» на площі «Ян» зі сильною дружиною «Робітники». Робітники починають гру й зараз синьо-жовті перебирають мяч і прямують до ворожої брамки. Одна пилка, послана синьожовтими, перелітає поверх брамки робітників. Слідує ще кілька, на жаль перестріляних пилок через брамку робітників. Наколиби довбушанці грали помірковано, то вже дотепер вислід міг бути 2:0 в користь Довбуша. Та вже така є нещаслива тактика синьо-жовтих не користати з першої нагоди, а напружувати всі свої сили при кінці.
В деяких випадках, коли грають зі слабшою дружиною, то ця тактика є добра, бо противник ослаблює, а тоді довбушанці напирають на ослабленого суперника. Та не так мається діло з Робітниками, бо це самі молоді й амбітні люде, а до того ще й сильні і витривалі до посліднього моменту.
Гра починає бути дуже гарна, цікава й дуже скора, бо грають дві дружини однаково за сильні. Мяч переходить від робітників до довбушанців, які стараються прорвати оборону робітників. Напад синьо-жовтих тратить ще кілька нагод. Видно малу перевагу синьо-жовтих над Робітниками. Комбіновані напади Робітників спираються у мур оборони, де Лесько і Мигайлюк сповнюють знаменито своє завдання. З обох сторін завзята гра так, що перша половина кінчиться 0:0.
Починається друга половина завзятіше й цікавіше, бо тепер мається рішати вислід. Слідує кілька мінут завзята боротьба по обох сторонах. Аж у 17. мінуті Лесько подає пилку Бушові, цей перебирає й подає Рибакові, котрий стріляє у брамку робітників. На се робітники відповідають і мають небезпечний вихід. Добуваються до брамки Довбуша й небезпечна пилка летить на брамку, але опиняється в руках Поповича, котрий знаменито її стримує. Треба замітити, що Попович мав кілька дуже гарних моментів. Чорно-червоні комбінують гарно. Але не мають нагоди стріляти через непрохідну оборону Довбуша. Тепер перебирають гру знову синьожовті, нападають і пилка стріляна Суховерським, влітає у брамку Робітників.
Отже велика перевага є по боці довбушанців і гра відбувається більшу часть на боці чорно-червоних, де Мельничук (на жаль українець) обороняє знаменито брамку Робітників. Чорно-червоні вириваються кілька разів, але даремно. В 35. мінуті стріляє Буш з 20 метрів остро пилку на брамку робітників так, що брамар навіть не рухнувся. Робітники тратять надію, грають завзято, але не можуть пробити оборони синьо-жовтих. Гра кінчиться 0:3 в користь Довбуша.
З нападу грав добре Янковий, що показав цього разу всю свою техніку. Дальше напад не грав зле, але був слабший, ніж попереднього разу. Великий блуд нападу був, що він грав переважно із правим крилом, наколи ліве було цілком вільне. Можна сказати, що комбінація нападу довбушанців не була добра, а ліпша була Робітників.
Цею грою осягнув «Довбуш» 9 точок і має далі запевнене трете місце в 1-ій клясі, що значить дуже багато, бо «Довбуш» тамтого року вернувся з другої кляси, де був лише 3 місяці. Довбуш має ще три дуже тяжкі гри із котрих одну на жаль може програти, другу може розіграти, а третю легко виграти.
На площі «Яна» грала ще німецька дружина «Ян» проти польської «Полонія». Гра почала дуже цікаво, бо першу брамку стріляють поляки. По якімсь часі німці віддають брамку. Перша половина кінчиться 1:1. В другій половині страшна перевага німців, котрі стріляють 8 брамок. Можна сказати, що катастрофальний вислід 9:1 поляки не заслужили, бо грали понад усі сили.
Недільний вислід копаного мяча:
Робітники — Довбуш 0:3 (0:0);
Ян — Полонія 9:1 (1:1);
Приятельська гра: Макабі — Драґош 2:0» [«Час» за 26.04.1933].
«Сензацією цьогорічного спорового свята 1. мая,
урядженого робітничим спортовим тов. «Робітники» будуть мячеві змагання.
Р.Ґ.М.Т. є одинокий гідний противник непоборимого клюбу «Ріпензії», котрий був черновецьким гостем на Великодні свята. Гості з Тімішори будуть старатися залишити місто Чернівці в тім самім вражінню, як і його суперник «Ріпензія».
Р.Ґ.М.Т. грає в неділю 30. ц.м. против «Макабі», в понеділок, дня 1. мая з «Робітниками». Обидві гри відбудуться на площі «Макабі» в год. 4. попол.» [«Час» за 30.04.1933].
«Копаний мяч у неділю.
В неділю 7 ц.м. відбудуться о ці гри з мистецтво копаного мяча.
Площа «Ян» год. 3. Ян — Довбуш.
Площа «Ян» год. 5. Полонія — Драґош-Вода.
Площа «Макабі» год. 5. Макабі — Робітники.
На площі «Ян» відбудеться одна з найцікавіших грів цього сезону. Не можна сказати наперед, хто вийде побідником, бо так «Ян», як і «Довбуш» мають перед собою дуже серіозну гру, якої вислід має рішати у великій мірі кандидата на І-ше місце. Тому завзивається українську суспільність прийти численно на цю гру» [«Час» за 07.05.1933].
«В середу, 10 мая ц.р. відбулися мистецькі гри копаного мяча з таким вислідом:
Ян — Драґош 3-1 (2-0)
Робітники — Полонія 2-0 (0-0)
Макабі — Довбуш 3-1 (2-1).
Макабі, оцінюючи дуже високо свого противника, виставила проти Довбуша найсильнішу дружину, яку лише могла скласти. Мусимо замітити, що така дружина ще цього року не виступала. Довбуш противно ішов згори на виграння. Не можна сказати, що Довбуші зле грали, бо факт є сконстатований, що синьожовті були переважно у нападі. Також правда є, що, коли напад синьожовтих приходив перед брамку противників, то вже аж тоді нічого не робив через самолюбство грачів, з котрих кожний хотів стріляти. Здається, що напад тратить тоді голову, а ще ліпше сказавши, тоді жаден з нападу не вміє стріляти на брамку. Не можна також складати на брамкаря, бо деж було тріо «галфів», де оборона, котра в послідних двох мечах не дуже пописалася. Що правда, брамкар досить провинив.
Побачимо, що буде дальше.
В неділю 14.5. ц.р. відбудуться послідні мистецькі гри копаного мяча.
На площі «Драґош-Вода» зійдуться Робітники — Ян.
Перші дуже мало мають надії на побіду, за те Ян, котрий цього сезону не програв ні одної гри, певно виграє й цю гру. А вигравши, має вигляди стати мистцем Буковини сезону 1932/33, наколи його суперник Драґош програють гру проти Довбуша.
На площі «Макабі» год. 5 попол. Макабі — Польонія закінчують весняний сезон. Поляки з традиції мають щастя вигравати від Макабі, лише не знати, чи і цього разу удасться їм. Макабі, стягнувши своїх грачів є заграниці, поліпшив дуже своє становисько та йде певно на побіду. Тому, що Польонія послідна на табелі 1. кляси, а на поліпшення стану не має надії, буде грати так званий «Бараж» з мистцем 2. кляси «Зелізничниками», а коли програють, то піде до 2. кляси, а на їх місце прийдуть «Залізничники».
Сензацією дня (неділі 14.V.) буде гра Драґош — Довбуш на площі Драґош-Вода, год. 5 попол.
Ця гра має рішати мистця І. кляси. Бо коли виграє Довбуш або розіграє, то Ян стає мистцем, в противнім разі Драґош. Драґош, хотя й стоїть на І-ім місци в 14 точками дуже боїться свого противника, бо Довбуш вже здавна є «непевна дружина» (так називають їх у Чернівцях). Довбуш буде старатися виграти, щоби піднести свій захитаний престиж через дві незаслужено програні гри. Щоби виграти, мусить зробити малу зміну грачів.
Дуже гарно склалося цього сезону, що якраз послідні гри є найцікавіші і які рішають мистця І-ої кляси, де передтим вже наперед більш певно зналося, хто буде мистцем» [«Час» за 14.05.1933].
«Вислід копаного мяча в неділю 14. травня 1933.
Цього дня відбулися послідні відбулися послідні гри за мист. копаного з таким вислідом:
Макабі — Полонія 3-0 (0-0);
Ян — Робітники 6-2 (0-2);
Драґош — Довбуш 0-0 (0-0).
Макабі при кінці сезону піднеслася й тому й не дивота, що так легко побила поляків.
Гра Ян — Робітники з самого початку почала бути дуже млава й нецікава. Робітники з новими грачами не можуть устоятися сильним німцям. Перевага по стороні Янців, що не дуже стараються грати, ідуть згори на певну побіду так, що жадної гарної гри не видно. Все йшло повільним темпом, хоч можна було часом бачити гарні комбінації чорно-білих.
Дуже гарна й цікава гра була Драґош — Довбуш. Всі нетерпеливо очікували цієї гри. Починають гру синьо-жовті, котра розвивається дуже гарно. Вже спочатку видно, що буде енерґічна й скора гра. Видно також, що обидві дружини однаково за сильні. Перша половина не дуже на висоті, бо оборона синьо-жовтих краще грає. Довбуші тратять перед брамкою противника кілька добрих нагод. За те друга половина починає бути дуже цікава, бо тепер кожда хвилина може рішати мистця І. кляси. Але тепер і синьо-жовті піднеслися. Напад цілий час напирає на брамку противника. Надзвичайно добре грає в нападі Янковий, що проводить цілий напад. В обороні Цопа й Лесько визначаються. Ще раз синьо-жовті приходять під брамку противника і в тім моменті брамкар Драґоша Драґан (українець, що грав довший час у Довбуші) без пилки бє кілька кулаків у голову одному Довбушанцеви так, що цей паде до землі. Суддя замість викинути брамкаря, диктує лишень «корний стріл» з 18-х метрів. Драґоші тратять надію. Міняються місцями, але й це вже їм не помагає. Послідні хвилі дуже цікаві. Гра скора й гарна. Грачі, як і глядачі, дуже напружені. Гра кінчиться, великим оплесками з сторони більше німецької, ніж української публіки. Що правда, німцям багато на цім залежало, бо Ян остався цим самим мистець І. кляси. Була це найцікавіша гра цього сезону.
Синьо-жовті показали цього разу, що, хотя й вони на ІІІ-ім місци, то всеж таки вони в силі встояти проти кандидата на мистця. І тим самим ще мають повне право на ліпше й заслужене місце на табелі І. кляси. Коли так далі будуть триматися, то на другий сезон дібються того, до чого змагають.
***
Сезон 1932/33
закінчився в досить скорім часі. Правда, з початку цього сезону не були гарні гри, бо дружини не були вправлені через злу погоду, але за те при кінці мали Чернівці нагоду бачити гарні гри.
Подаємо остаточну табелю мистецьких грів цього сезону.
***
Клясамент копаного мяча сезону 1932-1933 в Чернівцях:
Товариства	Ян	Драґош	Довбуш	Макабі	Робітники	Полонія	Гри	Виграні	Розігр.	Програні	Брамки	Точки
Ян		1-3, 3-1	4-1, 3-2	5-1, 5-0	2-2, 6-2	1-2, 9-1	10	7	1	2	39-15	15
Драґош	3-1, 1-3		1-0, 0-0	2-1, 6-3	1-2, 7-0	1-0, 2-0	10	7	1	2	24-10	15
Довбуш	1-4, 2-3	0-1, 0-0		1-0, 1-3	1-1, 3-0	5-4, 5-1	10	4	2	4	19-17	10
Макабі	1-5, 0-5	1-2, 3-6	0-1, 3-1		3-1, 3-0	1-1, 3-0	10	4	1	5	18-22	9
Робітники	2-2, 2-6	2-1, 0-7	1-1, 0-3	1-3, 0-3		4-0, 2-0	10	3	2	5	14-26	8
Полонія	2-1, 1-9	0-1, 0-2	4-5, 1-5	1-1, 0-3	0-4, 0-2		10	1	1	8	9-33	3
Мистцем І. кляси остався Ян, котрий заслужив собі це місце, бо з чернівецьких дружин Ян безперечно технічно найсильніша дружина. По мистецьких грах починають гри поміж «ліґами». Чернівці, Яси та Баков (Бакеу. — В. Б.) належать до Східної Ліґи. І так 28. мая грає мистець Яс Вікторія (Залізничники) проти мистця з Бакова — Стадіюл Роман. Побідник має грати 4. червня проти Яна в Чернівцях. Мистець Східної Ліґи має потім грати з мистцями других Ліґій краю (5 разом). Перші дві дружини вступають потім до так званої «Дивізія Націонала». Може янцям вдасться добитися аж туда» [«Час» за 17.05.1933].
«В неділю, 21. ц.м. будуть грати на площі «Ян» в годині 3-ій попол.
Ян — Робітники
потім в годині 5-ій попол.
Довбуш — Залізничники.
На площі «Макабі» в год. 5 попол.
Макабі — Драґош Вода.
Всі три гри приятельські.
На Площі «Ян» в год. 10 попол зійдуться в мистецькій грі резерви
Ян — Довбуш.
На площі «Макабі» в год. 10. передпол.
Борохов — Вікторія.
Послідна це мистецька гра з другої кляси, котра залишилася з програми мистецьких ігор» [«Час» за 21.05.1933].
«Мистецькі гри сезону 1932/33 скінчені.
Вислід: «Ян» мистець Буковини, «Полонія» на послідному місті з першої кляси.
В другій клясі «Зелізничники» є митцем. Вони на своїх 8 ігор, в сезоні не програли ані одної: стрілили 31 брамку, 2 одержали та з 16-ма точками ставляться до кваліфікації з «Полонією».
На неділю 28. ц.м. припадає перша кваліфікаційна гра т.зв. «Бараж». Грають «Полонія» — «Зелізничники». Гра почнеться в год. 5:15 попол. на площі «Макабі».
***
Копаний мяч в неділю 21 ц.м.
мав такий вислід:
Макабі — Драґош 6-0.
Залізничники (в одній статті через «а» в другому складі й через «е»… — В. Б.) — Довбуш — Ян (комб.) 0-1.
В другій клясі:
Вікторія — Личафарул 5-1.
***
Европейські міжнародні змагання копаного мяча.
Італія — Анґлія 1-1 в Римі.
Ельвеція (або Гельветія — древня назва Швейцарії. — В. Б.) — Югославія 4-1 в Берні.
Анґлія — Ельвеція 4-0 в Берні.
Спанія — Болгарія 13-0 в Софії» [«Час» за 28.05.1933].
«З нагоди 30-ти ліття свого існування німецьке спортове товариство «Ян»
уряджує на Зелені свята величаве спортове свято з дуже добірною та великою програмою.
Сензацією цего свята є так само між инчим приїзд німецького спортового товариства «Олімпія» з Букарешту до Чернівців, де товариство буде грати дві приятельські гри, а то: в неділю в год. 6:15 по пол. проти «Яна», а в понеділок в год. 4:15 по пол. проти «Довбуша». Обидві гри на площі «Яна».
«Олімпія» є досить сильне спортове товариство, бо займає третє місце на табелі в першій клясі» [«Час» за 04.06.1933].
«Спорт у Чернівцях.
В неділю 4.6. ц.р. грала тут букурештська дружина «Олімпія» проти «Ян»-а. Вислід гри 1-0 (0-0).
В понеділок 5.6. ц.р.
Олімпія — Довбуш 5:2 (3-1).
Окрім цього відбулося в неділю і понеділок спортове свято тов. «Ян» з нагоди 30-літнього ювилею. На цім святі виступали всі секції т-ва «Ян» з дуже гарними точками. Поверх 2000 осіб брало участь у святі.
***
Макабі в Польщі.
Черновецька жидівська дружина «Макабі» відограла у Львові дві гри з дуже гарним вислідом:
Поґонь — Макабі 2-2 (0-1),
Чарні — Макабі 1-1 (1-0).
***
День спорту в Чернівцях.
З нагоди 3-літнього вступлення на трон короля Карла ІІ. відбулося тут спортове свято, в котрім брав участь митрополит та другі черновецькі достойники. Свято відкрила військова школа вільними рухами. У святі брали участь спортові товариства: «Залізничники», «Ян», «Макабі», «Робітники», «Борохов», «Польонія» і «Вікторія». Свято закінчилося грою копаного мяча між черновецькими середніми школами.
***
Балканіяда.
В Букурешті відбуваються змагання копаного мяча між балканськими державами: Румунією, Болгарією, Югославією і Грецією. Дотепер відбулися гри з таким вислідом:
Югославія — Греція 5-3 (3-1),
Болгарія — Румунія 0-7 (0-1),
Югославія — Болгарія 4-0 (3-0),
Румунія — Греція 1-0 (1-0).
Побідником Балканіяди може дуже легко вийти Румунія. Гра, котра рішає, хто буде побідником, відбудеться в неділю 11.6. ц.р. між Югославією — Румунією.
***
Легко-атлетичне мистецтво Львова.
На цім мистецтві осягнули українців 5 рекордів, а саме:
Женщини: 1. Скок вгору: Орися (Плай) 1:305 м., український рекорд (попередній 1:25 м.). 2. Скок в довжінь: Орися 4:57 м., рекорд (попередній 4:53 м.). 3. Стусан кулею: Лазарко (Плай) 8:75 м., рекорд (попередній 8:64 м.).
Мужчини: 4. Скок жердкою: Щербінський 48:655 м., рекорд (попередній 47:61 м.).
***
Копаний мяч за границею.
Варшава: Белґія — Польща 1-0 (15.000 присутніх).
Краків: Краків — Брюсель 3-3.
***
Спортові змагання в неділю 11.6 ц.р.
«Довбуш» їде в неділю до Дорогою, де буде грати з тамошнім мистцем «Вултур».
В неділю 11. ц.м. в год. 5:30 попол. зійдуться на площі Драґош Вода «Вікторія» C.F.R. (Яси) — «Драґош Вода» (Чернівці) й відіграють рішаючи гру за мистецтво Східної Ліґи.
***
Залізничники Букурешту будуть гостити на запросини спорт. тов. «Драґош Вода» на 17. й 18. ц.м. в Чернівцях.
***
Гра Львів — Чернівці відбудеться на 25. червня в Чернівцях.
***
День цвітів тов. «Міщанський Хор»
відбудеться в понеділок, 12. червня ц.р. Збірка призначена для безробітних українців.
***
Укр. тов. «Запороже»
подає до відома всім своїм членам, що послідний речинець о заплачення залеглих вкладок (взглядно зобовязаних рат) назначено до 1 липня 1933 р. Хто до цего речинця не заплатить своїх залеглостей, буде зчеркнутий з лісти членства. — Старшина» [«Час» за 11.06.1933].
«Поправка.
В підзаголовку «Легко-атлетичне мистецтво Львова» зробилося 2 помилці, а саме, точка 4. Скок жердкою має бути: Щербінський 2,93 м. (попередній 2,74 м.). А також опустилося 5. точку. Мет ратищем: Щербінський 48,655 м. (попередній 47,61 м.).
***
Чернівці.
Неділя 11.6. ц.р. Драґош — Вікторія (Яси) 6-0 (2-0). Черновецький Драґош став мистцем Східньої Ліґи.
***
Балканіяда.
Букарешт 11.6. Перед 30.000 глядачів відбулася гра Югославія — Румунія 0-5 (0-2). Отцею побідою осягнула Румунія перше місце і дістала балканську чашу (перед Другою світовою цей представницький турнір розігрували сім разів. — В. Б.).
***
Бокс.
Ню Йорк. — В присутности 65.000 глядачів побідив Макс Баєр, колишнього світового мистця німця Макса Шмелінґа, через «навтавт» в 10-ій перерві. Шмелінґ дістав сильний удар в голову і повалився додолу. По 9-ох секундах устав, але вже не міг триматися на ногах, так що судія проголосив Баєра побідником. Цьому змаганню прислухалися крізь радіо тисячі німців з Німеччини. На вістку про пораження Шмелінґа, кілька німкинь повмлівало. Який це великий патріотизм німкинь і заінтересовання спортом! От коби так у нас, де українки цілковито спортом не інтересуються, де в Довбуша нема ні одної жіночої секції. Тепер, коли засновується легко-атлетичну секцію, може хотя й тепер заінтересується спортом, бодай насамперед наші студентки, які люблять заниматися лишень танками (танцями. — В. Б.) та якимись балєтами» [«Час» за 14.06.1933].
«В суботу 17. та неділю 18. червня ц.р.
гостить місто Чернівці сильну дружину з Букарешту а то «Зелізничники», котрі стоять на першім місці в грах «Дивізії».
Гості будуть грати в суботу в 6-ій попол. проти черновецьких «Зелізничників», а в неділю в год. 6:30 попол. проти «Репрезентації» міста Чернівців. Обидві гри відбудуться на площі «Драґош Вода».
В неділю перед грою проти «Репрезентації» будуть також дуже цікаві змагання в боксі між Чернівцями а Букарештом.
***
В неділю 25. червня ц.р. будуть грати дружина «Уніря-Тріколор» з Букарешту проти «Макабі» в рамени Макабіяди (національний єврейський аналог інтернаціональних Олімпіад і Спартакіад. — В. Б.) в Чернівцях.
***
Черновецький «Макабі» виїхав на днях до Чорткова, буде грати сегодня й завтра проти тамошньої «Гасмонеї» та «Гасмонеї» з Тарнополю» [«Час» за 18.06.1933].
«Уніря-Тріколор (Букарешт) в Чернівцях.
Гостем на суботу 24. й неділю 25. ц.м. є сильна дружина з Букарешту «Уніря-Тріколор», котра буде грати проти «Драґош-Вода» на Площі «Драґош» в суботу в год. 6. попол., а в неділю проти «Макабі» на площі «Макабі» в год. 6. попол.» [«Час» за 25.06.1933].
«Мячеві змагання за покаль «Червоного Хреста»
відбудуться в середу 28. в год. 6 попол., та четвер 29. ц.м. в год. 4 попол. на площі «Драґош Вода» в котрих грах візмуть участь усі спортові товариства Чернівців. Гри відбудуться на систему «Блисковкових» ігор, то значить одна гра буде тривати два рази по 10 мінут, на переміну, а вразі розіграння продовження два рази по 5 мінут далі рішає льос (жереб. — В. Б.). Мистець обох ігор одержить як нагороду гарний покаль від товариства «Червоний Хрест» [«Час» за 29.06.1933].
«Вислід в учорашних мячевих змаганнях за покаль «Червоного Хреста»:
Лучаферул — Мисеряш 1-0;
Залізничники — Вікторія 1-0;
Борохов — Лучаферул 1-0;
Полонія — Макабі 1-0 (чотири однакові рахунки! — В. Б.).
Сегодня (четвер) 29. ц.м. в год. 4-ій попол. продовження на площі «Драґош Вода».
***
Довбуш відїзджає сегодня четвер до Дорогою, де буде грати проти тамтешнього «Вултур» так що до ігор «Блискавкових» виступить резервова дружина» [«Час» за 30.06.1933].
«Чернівці та спорт.
Що до спорту, то вже сміло можна сказати, що Чернівці піднеслися на досить високий щабель. Головно розвинулася тут широко одна галузь спорту, а саме: копаний мяч. Вже маємо 11 дружин. Ба можемо навіть сказати, що кожна дитина від 7 років цікавиться цією галузею спорту, а навіть розуміє його дуже добре. Нема тепер вільного дня, значить свята, щоби не відбулася якась гра. Приїзджають всякі дружини, головно з Букарешту, так що наші грачі виучуються не одно від них, а подекуди вже і перевищають їх.
Неділя за неділю то вже черновецькі гості слабше побивають тутешні дружини так, що незадовго вже й господарі побиватимуть своїх гостей.
Попри цю галузь розвинувся також і бокс ще не в усіх спортових товариствах, потім легка атлетика, ситівка (ситківка, сітківка означає теніс. — В. Б.), плавання, а в зимі лещетарство та гаківка (хокей. — В. Б.), але не у кождій дружині. Є ще багато таких дружин, котрі занимаються лише копаним мячем, до котрих з жалем мусимо зачислити між іншими наше товариство Довбуш.
***
Хто підпирає спортові товариства?
Коли переглянемо всі спортові товариства, то прийдемо до жалюгідних висновків. Переконаємося, що в усіх спортових товариствах окрім трьох жидівських, знайдемо українців, котрі завзято боряться проти своїх братів. Це в той час, коли одиноке українське товариство мало що не упадає цілковито.
Чому це так? Одна причина, проти котрої не можна ніяк боронитися, це те, що наше товариство бідне й не може піддержати грошево своїх членів, наколи другі платять і то досить добре так, що наш хлопець робить собі з того ремесло та грає в чужого.
Друга причина це військова служба. Це значить, що ті молодики, котрі йдуть до війська, щоби не післали їх десь у Румунію, або на довший час (3 роки), переходять до т.зв. національного румунського спортового товариства «Драґош-Вода» і тоді вони зістаються в Чернівцях. Їм зменшається служба на 18 місяців й вони остаються завзятими «драґошанцями».
Третя причина, яку можна направити і викорінити, це брак національного почуття серед нашої молоді, головно робітників.
Зробимо тут маленьку статистику. В румунській дружині «Драґош-Вода» є 4 українці, попри 2 німців, 1 поляка та чотирох румунів.
В німецькій дружині «Ян»: 2 українці, решта німці. В «Робітників» є шість українців, попри поляків, німців та жидів. В «Полонії» 2 українці, решта поляки. В «Залізничників» 5 українців попри поляків, німців та румунів. В німецькій дружині «Вікторія» 4 українці, решта німці. В румунській «Месеріяшул Ромун» 5 українців, решта румуни.
Мусимо підчеркнути, що найліпші грачі — це безперечно українці та що, злучившися, створилиби непобориму дружину. Осталися ще три жидівські дружини, де грають самі жиди. Одним словом на 88 грачів усіх народностей Чернівців (крім жидів та мадярів) є 39 українців. От, прошу, попри «реальну», яка визвольна робота.
***
Ще щось про «Довбуша».
Приступім тепер до нас і запитаймося, що робить Довбуш і що робив. Що робить Довбуш, то скажемо пізніше, головне, що він робив. Тож скажімо правду: Довбуш спав, як медвідь о зимі а, пробудившися, робив засідання, занимався копаним мячем та по трохи гаківкою. Але й тут щось не дуже йшло.
Перед нами «отвертий лист» до спортового товариства «Україна» у Львові з 4. числа «Спортові вісти». От що там стоїть: «Дехто складає вину на грачів. Закидують їм брак амбіції, послідовности і т.п. Але загал звинувачує в першій мірі старий Виділ С.Т. «Україна» за це, що не придбав в осени нових грачів, як це зробили інші спортові товариства. Та не без вини тут і теперішній Виділ, а передовсім провідник копаного мяча. А це з тих причин: не до повірення, на якому низькому рівні стоїть тренінґ дружини. Нема тренера, не виправляється легко-атлетики, бігів, скоків. Деякі грачі тренують в одягу (!), а інші взагалі не приходять на тренінґ. Тому й не дивота, що заложник не має викопу, кіксує і т.п.
Другою важною причиною цих невдач є звільнення з товариства вишколених (коштом товариства) грачів (Лисик, Сич), а на їхнє місце не стягається нових. В польських спортових клюбах находиться богато добрих грачів-українців, котрі може й хотілиб грати, але їх не стягається.
А вже крайною легкодухістю є зі сторони Виділу, як господар, маючи право вибору площі, резиґнує з цього, вибираючи грище противника. Через це наражає дружину на певну програну. Коли це зроблено з матеріяльної причини, то думаю, що моральний успіх є важніщим від матеріяльного.
Ці слова диктує мені лише щира воля бачити нашу одиноку поважнішу дружину, справді репрезентаційною. До цього повинен змагати Виділ енерґійними засобами — а тоді гармонія між грачами та видцями буде кріпшати і зросте також престіж наш у ділянці фізичного виховання молоді та спорту назовні. Член т-ва «Україна».
Чи не надаються ці точки і в нас? Але точнісінько, бо а) тренінґу, як слід, нема; б) грачі опускають нашу дружину; в) вибирається грище противника (Довбуш — Макабі 1-3).
Тепер з кількома піддержками починається сяка-така робота в Довбуші. Велика вина лежить і з нашім громадянстві. Тому проситься всіх: старих і молодих вписуватися до Довбуша тепер, коли засновується всякі секції. Бо «в здоровім тілі, здорова, душа», а ще додам «здорова нація» (спостереження та висновки традиційно неназваного автора публікації важливі тим, що влучно окреслюють контекст не тільки Буковини, а й решти західноукраїнських земель — мова про Галичину, Волинь чи Закарпаття: прадавня риса національного менталітету — всепоглинаюча пасивність-байдужість — проступала в різних соціальних вимірах, у спорті також, тому ні чернівецький «Довбуш», ані львівська «Україна» з ужгородською «Руссю» ніколи не відчували достатньої підпори земляків; оце хуторянство, що, на моє переконання, є визначальною причиною наших історичних катастроф, ми лише віднедавна почали ламати в собі… — В. Б.) [«Час» за 01.07.1933].
«В суботу, дня 8. ц.м. загостить до Чернівців сильна дружина Львова «Чорні»
й будуть грати тут на площі «Макабі» в год. 7 попол. проти черновецького «Макабі».
В неділю, дня 9. ц.м. зійдуться на площі «Драґоша Води» в год. 6:30 попол. Репрезентації міст «Львів» — «Чернівці» [«Час» за 09.07.1933].
«Змагання киданого мяча.
В неділю, 16. ц.м. загостить до Чернівців дружина киданого мяча «Спіт» з Бугуш й буде грати проти «Яна» на площі «Яна» в год. 5. попол. В год. 4. попол. будуть грати на цій самій площі «Гакоаг» — «Робітники».
Киданий мяч не має великих розмірів в Чернівцях, а «Спіт» це перша дружина-гість, що гостить в нашім місті.
***
Змагання копаного мяча.
Минулої суботи грала в Чернівцях львівська дружина «Чарні» проти «Макабі» з результатом 5-0, в користь поляків, а в неділю здибалися на площі «Драґош-Вода» «Репрезентації» міст Чернівці — Львів. Гра скінчилася 5-3 (3-2) в користь Львова. Дуже зла погода (грали в болоті) спричинилася до того, що ніодна з дружин не могли добре грати, хоч дружина «Чернівців» була значно слабша, чим инчими разами» [«Час» за 16.07.1933].
«Змагання киданого мяча.
В неділю, дня 16. ц.м. прибули до Чернівців по раз перший дружина — гість киданого мяча «Спіт» з Бугуш та грала проти черновецького «Яна». Вислід 10-7 в користь Янців, був цілком непередвиджений. По обох противних сторонах можна було бачити добре й уміле зіграння. Ян завдячує свою побіду лише добрій праці свойого нападу.
Передтим грали «Гакоаг» з «Робітниками». Перші виграли незаслужено 4-3.
***
Легко-атлетичні змагання.
В неділю, дня 23. ц.м. відбудуться на площі Яна в год. 10 перед полуднем мистецькі легко-атлетичні змагання юнаків.
В змаганнях беруть участь отці спортові товариства «Ян», «Макабі», «Драґош-Вода» та «C.F.R.».
***
Змагання копаного мяча.
В неділю, дня 16. ц.м. відбулася на площі Яна «тренінґ»-ова гра репрезентації А й Б міста Чернівців з вислідом 7-4 в користь репрезентації А.
В неділю, дня 23. ц.м. грає репрезентація міста Чернівців в Львові проти тамошньої вибраної дружини.
Програма ігор з неділі, дня 23. ц.м.
Вікторія — Борохов в год 5.
Довбуш — Робітники в год. 6:30.
Обидві грі на площі Яна» [«Час» за 23.07.1933].
«В суботу 22. та в неділю 29. ц.м.
гостювала черновецька «Репрезентаційна» дружина в Польщі, де грала першої днини в Ярославі проти тамошньої репрезентації з вислідом 3-0 в свою користь, а другої днини піддалася сильній вибраній дружині Львова 0-3. В обидвох містах залишили Чернівці досить добру думку про себе.
***
В Чернівцях зійшлися минулої неділі на площі «Ян» Довбуш — Робітники в приятельській грі. Довбуш виграв заслужено 3-0.
***
Мистець Східної Ліґи Драґош-Вода грає в неділю 30 ц.м. проти послідньої на табелі Національної Дівізії, то є «Брашов» в Брашові свою першу кваліфікаційну гру.
***
«Текстіла» з Яск в Чернівцях.
Сегодня, субота, грає проти «Драґош-Вода» в год. 6:30 на площі «Драґош».
Завтра, неділя, зійдуться з «Макабі» на площі «Макабі».
***
«Довбуш» гостить в неділю, 30 ц.м. в Дорогою, де буде грати проти тамошньої дружини «Макабі» [«Час» за 30.07.1933].
«Драґош Вода побитий в Брашові.
Мистець Східної Ліґи Драґош Вода грав минулої неділі в Брашові проти посліднього на табелі «Національної Дивізії» товариства «Брашовії» свою першу кваліфікаційну гру, котру програв 1-3 (0-0).
***
Мішана з резервою дружина «Довбуша» грала в неділю в Дорогою проти Маккабі з вислідом 2-2 (2-2).
***
В Чернівцях грали минулої неділі «Текстіла» (Яси) — C.F.R. Чернівці з вислідом 2-0 (2-0) а «Текстіла» — «Макабі» (то з однією «к», то з двома… — В. Б.) (Чернівці) 0-8. по вислідах можна бачити, які слабенькі в спорті є Яси.
***
На неділю 6. ц.м. гостить в Чернівцях «Брашовія» з Брашову і буде грати проти «Драґош Води» другу й послідню кваліфікаційну гру.
Гра відбудеться на площі «Драґоша» в годині 6. по пол.» [«Час» за 06.08.1933].
«Драґош Вода в «Дівізії»!
В неділю відбулася друга й послідня кваліфікаційна гра між Драґош Водою а «Брашовією» з вислідом 1-1 (1-1), перша гра 3-1, отже, з результатом 4-2 в користь «Брашовії». Хоч не було вже для Драґоша виглядів дійти до Дівізії, то неділею вечером наспіла до Черновець телеґрама від Федерації з Букурешту, що Драґош Вода і без кваліфікаційних ігор приймлений до «Дівізії»!? (сталося непорозуміння, бо й наступного сезону чернівецька команда змагалася за першість Буковини. — В. Б.)» [«Час» за 09.08.1933].
«В неділю 13 ц.м. відбудуться на площі Яна дві цікаві гри приязни а то:
В год. 4 Довбуш — Борохов.
В год. 6 Ян — C.F.R.» [«Час» за 13.08.1933].
«В неділю, дня 27. ц.м. зійдуться на площі Яна в приязних грах
в год. 3:30 Ян — Борохов, а в год. 5:30 Довбуш — C.F.R.» [«Час» за 27.08.1933].
«Довбуш робить нам несподіванку.
В осіннім сезоні зробить нам «Довбуш» милу несподіванку. Частина ігор, які буде грати «Довбуш» о мистецтво, відбудеться на площі «Довбуш»-а. Дотепер було це неможливо, бо «Довбуш» не мав вирівняної як слід площі, котра задоволняла би спортові вимоги. Вирішення або нівелізування площі сполучене з більшими витратами, на що наші спортовці не могли дотепер здобутися. Щойно при допомозі одного щирого українця прийде «Довбуш» в посідання порядної площі. Праця на площі покінчиться цего тижня. В осени відбудеться посвячення площі сполучене зі спортовим святом. Мистецькі гри на чужих площах коштували «Довбуш»-у поважну суму грошей. Цей видаток відтепер відпаде. Радіємо поступом нашого спортового клюбу» [«Час» за 28.08.1933].
«В неділю 27. ц.м. грали в Чернівцях
Ян — Борохов 3:0 (0:0)
Довбуш — C.F.R. 3:0 (3:0).
В Букарешті виграв румунський мистець копаного мяча «Ріпензія» проти «Ференчварос» Будапешт 2:1» [«Час» за 29.08.1933].
«По досить довгій перерві мистецьких ігор в копанім мячі,
почнеться осінне мистецтво сезону 1933/34 дня 10. вересня ц.р. Створено дві кляси а то А- й Б-клясу. Ось табеля як будуть грати в А-клясі:
І. Довбуш — Драґош-Вода
Макабі — C.F.R.
Робітники — Ян
ІІ. Драґош-Вода — Макабі
C.F.R. — Робітники
Ян — Довбуш
ІІІ. Довбуш — C.F.R.
Драґош-Вода — Ян
Макабі — Робітники
IV. C.F.R. — Драґош-Вода
Ян — Макабі
Робітники — Довбуш
V. Довбуш — Макабі
Драґош-Вода — Робітники
C.F.R. — Ян.
Запасні дружини будуть грати таксамо мистецькі гри в тім самім порядку, як вище подано.
***
В неділю 3. вересня ц.р. будуть грати в приязній грі на площі Яна в год. 5 попол.
Довбуш — Ян,
а на площі Драґош-Води в год. 5 попол.
C.F.R. — Робітники.
***
Звичайні загальні збори Східної Ліґи відбудуться в неділю 3. вересня ц.р. в год. 9. рано в льокалю «Палатул Націонал».
***
Пригадуємо всім прихильникам укр. спорт. тов. «Довбуш», що в неділю 3. вересня ц.р. відбудеться Великий Фестин «Довбуша» та «Укр. Муж. Хору» [«Час» за 03.09.1933].
«В пятницю 8. ц.м.
зійшлися на площі Драґош Води «Репрезентація міста Чернівців» з «Яном» з вислідом 6:0 (3:0).
В неділю 10. ц.м. зійдуться на площі Макабі в годині 5. попол. «Репрезентація» проти «Макабі».
***
На другу неділю малаби відбутися довго ожидана гра Станіслав — Чернівці» [«Час» за 10.09.1933].
«Мистецтво починає.
В неділю 17. ц.м. зачинаються змагання за мистецтво в Чернівцях. Покищо грає лише Б-кляса. На площі Драґош Вода в год. 3 попол.
Борохов — Полонія,
а в год. 5 попол. на цій самій площі
Лучафарул — Вікторія.
***
В Станиславові грають завтра в неділю Репрезентації міст Станиславів — Чернівці» [«Час» за 17.09.1933].
«Замість мистецьких ігор,
котрі мали би відбутися цеї неділі, зійдуться завтра 24. вересня ц.р. в год. 4 попол. на площі «Макабі» в приязній грі «Довбуш» — «Макабі».
***
Гра Чернівці — Станиславів скінчилася 4:1 в користь Чернівців» [«Час» за 24.09.1933].
«Висліди приязних змагань в копанім мячі з неділі 24. вересня ц.р.
«Довбуш» — «Макабі» 1:0 (1:0)! «Драґош Вода» — «Ян» 2:1. «Робітники» — «Вікторія» 4:0 (2:0).
Гра «Довбуш» — «Макабі» була одна з найцікавіших цього дня. Українська одинайцятка була зміцнена через прибуття в ряди синьо-жовтих укр. грача І. Бернадинюка, котрий своєю здібністю значно змінив положення нападу. Тішимося дуже, що хоч Бернадинюк перестав бути «жидівським наймитом» по чужих спортових товариствах. Вже час і на прочих українських грачів по чужих товариствах, горнутися та скріпляти «Довбуша» [«Час» за 26.09.1933].
«Проект
щоби відбувалися мистецькі гри в копаній мячу між найкращими спортовими товариствами Буковини та Молдави за мистецтво Східної Ліґи (хороший задум, який за кілька років таки втілився в реальність. — В. Б.), букарештський дістрікт відкинув, так що від неділі 1. жовтня ц.р. зачнуться і в А-клясі, безпроволочно кожної неділі постепенно осінні мистецькі гри. Цеї неділі гратимуть на площі Яна в годині 4-ій попол.
Довбуш — Драґош Вода
на площі Драґоша Води в годині 4-ій пополудни
Робітники — Ян
на площі Макабі в годині 4-ій пополудни
Макабі — C.F.R.
Перед каждою грою гратимуть запасні дружини в тім самім порядку як вище. Найцікавішою грою буде Довбуш — Драґош Вода, бо противники рівні між собою в силі. Судия гри буде Ерліх» [«Час» за 01.10.1933].
«Вислід неділішніх мистецьких грів такий:
Кляса А:
Довбуш — Драґош-Вода 2:1.
Ян — Робітники 2:1.
C.F.R. — Макабі 4:1.
Найцікавішою грою була безперечно Довбуш — Драґош-Вода, бо це мистець минулого сезону і колишній кандидат до «Дивізії Націонала». Гру починають синьо-жовті, і вже в перших хвилинах видко сильну перевагу наших, котра спадає поступово. В 30. хвилі Драґош-Вода стріляє першу брамку через Струтинського.
До кінця перерви гра перемінна. В другій половині наші знову починають сильним темпом, а вислід цього той, що в 15. хвилі осягаємо через Якубовича Р. вирівну брамку з наріжника (кутового. — В. Б.). Темпо гри починає заострюватися з обох сторін. Противники сильно натискають на нашу брамку, але безнадійно, бо в 37. хвилі осягає Якубович знову стріл і тим приносить синьо-жовтим перші дві точці. З грачів добре грали Лесько, Цопа, Будний, слабше Янковий.
Замітно було богату і численно заступлену українську публіку, котра звичайно «не справується після спортового побажання».
Грачам побажаноб більше скорости і рішучости перед чужими воротами» [«Час» за 03.10.1933].
«У неділю, 8. жовтня 1933 відбудуться оці мистецькі гри:
На площі Драґош-Вода о 9-ій рано
Месеріяшул Ромун — Вікторія
Суддя Кобилянський Корнел (Черніховскі, Ґласберґ).
о 11-ій перед пол.
Лучаферул — Полонія
Суддя Зандман Якоб (Кац, Ебнер).
о 2-ій год. по обіді
Борохов — Спортул Мунчіт.
Суддя Бурнат (Сокальські, Вірт).
На площі Яна о 11. год. перед пол.
Ян, резерва — Довбуш, резерва
Суддя Цопа (Зандман В., Земел).
о 2-ій по обіді
ЧФР — Мунчіторул
Суддя Бриндзан (Клайн, Ґлатер).
о 4-ій по обіді
Ян — Довбуш
Суддя Дан (Цопа, Григорські).
***
Довбуш зачав осінній мистецький сезон дуже корисно для себе. Колиб так і на далі, а головно в цій грі, котра здається найтяжчою цего сезону, то може бути певний, що осягне титул мистця Буковини. Ян це одна з найкращих дружин Чернівців, так що тяжко прийдеться Довбушанцям здобувати так бажані точці. Одначе дуже багато скористають, наколи будуть грати!» [«Час» за 08.10.1933].
«Вислід ігор в неділі:
Макабі — Драґош 0-0 (0-0)
Ч.Ф.Р. — Мунчіторул 1-1 (1-0)
Ян — Довбуш — 1-0 (0-0)
Месеріяшул — Вікторія 3-2
Полонія — Лучаферул 4-0
Борохов — Спортул Мунчітореск 3-2.
На площі «Ян» стрінулися Робітники з Залізничниками. Гра була досить цікава. Від Залізничників стрілив брамку українець Цопа, а від Робітників також українець Мельничук. Подаю це на те, щоби поновно показати шановним читачам, що в кожнім спортовім товаристві, будь то в «національно румунськім», чи інтернаціональнім, в кожнім знайдеться запродавець-українець, що завзято бореться за чуже, приносячи всім іншим славу, а своїй націй ганьбу і встид. Ще раз кажу, що наколиби всі ті українські грачі, котрі плутаються по чужих товариствах, вступили до Довбуша, то цей ставби непоборною дружиною.
Бо дотепер, здається, Довбуш зробив собі з третого місця на табелі монопол. Повинністю кожного українця є переговорити тих «блудних», щоби вступили до єдиного українського спортового товариства Довбуш, котрий одинокий на цілу Румунію заступає синьо-жовті барви на зеленому полі.
***
Ян — Довбуш.
Гра дуже інтересна й важна. Починають гру синьо-жовті. Німці перебирають гру й напирають на наші ворота, але Лесько й Будний (оборона) не допускають. В 13 мінуті добиваються довбуші перед ворота чорно-білих, але через лінивство Якубовича, котрий прострілює з трьох кроків, тратить Довбуш першу й найліпшу нагоду. Провадиться остра боротьба, в котрій тепер німці тратять нагоду, перестрілюючи. Ще кілька нагод страчених по обох боках і перша половина кінчиться.
В другій половині переважають спочатку чорнобілі, але потім перебирають гру довбушанці й напирають остро на противника й тепер в протязі 5 мінут показав напад Довбуша цілковиту свою нездібність, бо не використав 9 наріжників, виконаних бездоганно Суховерським.
Починається дуже остра гра з обох сторін, переважають то одні, то другі, але помітно також більше технічне виконання гри німцями, що в 37. мінуті стріляють брамку довбушам. Ще кілька мінут гіркої боротьби й гра кінчається.
Треба признати німцям ліпшу техніку виконання гри, але треба також сказати, що Довбуш програв незаслужено, бо майже всі грали добре. Визначилися брамкар Попович, в обороні Лесько, Будний, Унґурян і Цопа. Також дуже добре грали Кульчицький і Суховерський. Дуже зле грали Янковий і Якубович ІІ. Ці два послідні грають тільки для свого задоволення. Якубович ІІ. своїм лінивством завинив найбільше, бо спирав гру й перестрілював майже всі пилки. Коли Довбуш буде надалі виступати з такими грачами, як Якубович, що не має жадного почуття обовязку, то цього року не останеться на своїм монопольнім місці. Секційний повинен скласти кращий напад, аби розяснити всім, що то є обовязок, бо такий напад не заслуговує такої оборони, яку має Довбуш, може навіть найкращої в Чернівцях» [«Час» за 11.10.1933].
«В неділю 15. жовтня відбудуться отці гри:
На площі «Макабі»
в 9-ій годині передполуднем
Полонія — Месеріяшул Роман
Суддя: Реш (Ебнер, Зандман);
в 11-ій годині передполуднем
Довбуш — C.F.R
Суддя: Фортрефліх (Земел, Айферман);
в 14-ій годині пополудни
Спортул Мунчітореск — Вікторія
Суддя: Цопа (Реш);
в 15:45 год. пополудни
Макабі — Мунчітор
Суддя: Бриндзан (Григорець, Гайгас).
***
На площі «Драґош-Вода»
в 9-ій год. передполуднем
Борохов — Лучаферул (резерви)
в 11-ій год. передполуднем
Драґош — Ян (резерви)
Суддя: Ґласберґ (Бурнат, Черніховські);
в 14-ій год. пополудни
Борохов — Лучаферул
Суддя: Вірт (Клайн, Лахмунд);
в 16-ій год. пополудни
Драґош — Ян
Суддя: Чернеховскі, Кац;
На площі «Ян»
в 16-ій год. пополудни
Довбуш — C.F.R. (резерви)
Суддя: Сокалскі.
***
Загальні збори «Колеґії Спортивних Суддів», що відбулися дня 7. жовтня, дали такий вислід:
Президент Мігалеску 20 голосів; Виділові: Реш 21 голосів, Бриндзан 21 голосів, Чернеховскі 21 голосів, Дан 17 голосів.
***
По раз третий виступає цього сезону Довбуш і вже стратив дотепер 2 точці. Тому Довбуш буде старатися, щоби новою побідою піднести свій престіж і поступити серйозно вперед, кандидуючи на мистця І. кляси сезну 1933/34» [«Час» за 15.10.1933].
«Вислід мистецьких ігор, третий біг цього сезону, з неділі 15. жовтня:
Довбуш — Ч.Ф.Р. 2-1 (1-1),
Драґош-Вода — Ян 0-2 (0-1),
Макабі — Мунчітор 1-0 (1-0).
В своїм третім виступі не дав себе Довбуш завстидати. Хотя й не виступив з комплектною старою дружиною, а навіть грав потім лише з 10-ма людьми, бо Мигайлюка ІІ. виключив суддя за невідповідне поступування на грищу, всеж таки виборов Довбуш для себе 2 точці. Довбуш дістає першу брамку через Цопу Е., підкреслюю тут, що це українець, навіть колишній грач Добуша. Проте довбушанці не тратять надії та стріляють брамку 11-метрівкою через Буша. Слідує завзята гра, в котрій перемагають довбушанці й стрілом через Суховерського. Як попередньої гри, або навіть як і все, напад слабий, зате в обороні Унґурян і Кульчицький, як також і Будний, визначаються.
Від тепер Довбуш має ще дві гри: проти Макабі й Мунчітор, котрі дуже легко може виграти, ліпше скажімо, мусить виграти, щоби після тих побід стати серйозним кандидатом на мистця 1. кляси сезону 1933/34.
Дуже гостра, ба навіть і гарна гра була Драґош — Ян. Бо тут Драґош, та «національна», а наскрізь інтернаціональна та професіональна дружина, котра так дуже цього року перлася в «Дивізію» й дістала коша — втратила пораз другий дві точці. І так помимо заохоти з сторони румунської публіки, може й ця «професіональна», значить заплачена, котра криками підбадьорувала грачів, мусіли драґоші відступити, хотя й дуже гірко, ці дві точці янцям, котрі технічно багато вище стоять Драґоша.
Послідню гру, Макабі — Мунчітор, що покінчилася бійкою, мусів суддя перервати в другій половині 15 мінут перед кінцем.
Дотепер провадять Ян з 6-ма точками, слідує Довбуш з 4-ма, Ч.Ф.Р. з 3-ма, Макабі з 2-ма, Драґош з 2-ма й Мунчітор з 1 точкою» [«Час» за 17.10.1933].
«Мистецькі гри копаного мяча в неділю, дня 22. жовтня 1933.
Площа «Макабі»
2. год. попол. Месеріяшул Роман — Борохов,
судія Лахмунд (Ебнер, д-р Флор);
3:30 год. Желізничники — Драґош Вода,
судія Ст. Мічінскі (Реш, Кац);
Площа «Драґош Вода»
2. год. попол. Вікторія — Полонія,
судія Фортефліх (Бриндзан, Добровольський);
3:30 год. Робітники — Довбуш,
судія Ротман (Сокальскі, Зандман);
Площа «Ян»
2. год. попол. Лучаферул — Спортул Мунчітореск,
судія Вірт (Земел, Кляйн);
3:30 год. Ян — Макабі,
судія Черніховскі (Кобилянський, Добош, Цопа).
Коли делеґовані судді не прийдуть на призначені їм гри, то будуть строго покарані.
Також подається до загального відома судіям, котрі хочуть авансувати на судіїв ліґи або дістрикту, що до 8 днів мусять зголоситися до іспиту в секретаріяті колеґії суддів.
***
Щоби заохотити нашу дружину «Довбуш», завзиваємо український загал численно загостити на гру Робітники — Довбуш. Своєю присутністю принесете не тільки матеріяльну підмогу Довбушеві, але й головно моральну для грачів, чим піднесете їх дух до боротьби. А вони принесуть нам, українцям з Буковини, побіду й славу» [«Час» за 22.10.1933].
«Минулої неділі Довбуш ставився але не міг грати,
бо суддя рішив, що на площі не можна грати через воду. Через зливу вийшло так, що Довбуш має цієї осени ще дві гри за мистецтво. А так само і його суперник Яск.
Ян — Макабі вийшло 3:1, Залізничники виграли проти Драґош Вода 3:2 (1:1). У другій клясі грав Лучафарул проти Робітничого Спорту з вислідом 2:2» [«Час» за 26.10.1933].
«Копаний мяч і «Довбуш».
Найбільше популярности набрав в найновішій історії копаний мяч, котрий слушно називають королем спорту. Це імя одержав він завдяки інтересу так самих грачів обох партій, як і все більшому заінтересованню міжнародніми змаганнями копаного мяч.
Але копаний мяч належить до суворо-тяжкого спорту і тому то у майже всіх цивілізованих державах іменовано спеціяльні комісії, створені з лікарів, педаґоґів і спортовців, котріб простудіювали орґанізацію тілесного виховання, потрібного до формування добрих дружин копаного мяча.
Ті комісії простудіювавши як слід справу, дійшли до висновку, що солідне фізичне виховання можна набути лише на підставі копаного мяча і звернено увагу, що майже всі грачі віддаються тому спортові безоглядно, не звертаючи увагу на омучення, на непотрібні рухи в грі. Треба сильної конституції, щоби виступити в ряди спортового кружка копаного мяча. Грач, котрий не мав цілком здорового серця й грудей, нічого не варта і не повинен грати копаного мяча. Це підстава вартости грача.
Foot-ball-евий грач мусить уміти бігти, дуже добре скакати, стриматися хвилево в бігу, стримати мяч, відбити його з воздуху, віддаючи його в певне місце, а не наосліп, а до того потрібно спеціяльного приучення. Підчас так званого мертвого сезону мусить кожен грач заниматися систематично цілою легкою атлетикою, бо вона дасть йому потрібні рухи, добрий віддих і скорість: три найголовніші спосібності доброго грача, котрі зміцняють його відпорність і припізнюють омучення.
Мозок мусить так само бути добре вишколений, щоб добре віддати гру: учитись треба відріжнити себе в грі, обсервувати противника, студіювати всякі зріжничковання гри, грати з розумом, затримувати тишину і холоднокровність. Коли хочете дійсно визначатися в грі копаного мяча, то не забувайте про духовну гіґієну: будьте веселими, жийте на добрім повітрю, спіть при отворених вікнах, не прогайновуйте свої ночі на картах, танцях і піятиках, куріть мірно (ознака часу: «палити можна, проте небагато»; зверніть увагу, що в тодішніх к/фільмах, як совєцьких, так і західних, майже всі персонажі постійно смалять цигарки… — В. Б.) і ведіть умірковане полове життя.
Додам ще, що треба що найменше яких 5 літ, нім може створитися дійсно добрий грач копаного мяча, котрому виконання цього спорту сприялоб здоровлю і пособляло фізично і духовно.
Після цих кілька загальних зауваг хочу декілька слів сказати і про наш спортовий кружок «Довбуш».
«Довбуш» фізично одна з найсильніших спорових дружин може навіть в цілій Румунії, бракує їй тільки фахового вишколення, котре так легко набути, тримаючися вище згаданих засад. Якщо переорґанізується вишколення, то можемо бути певні, що незадовго будемо мати в Чернівцях українського непоборимого мистця цього так популярного і заразом здорового спорту. Останні уставлення грачів показались більш чим недостаючими (недоцільними). Оборона досить добра завдяки таким всебічно вишколеним грача як Лесько (ризикну стверджувати, що у вітчизняному футболі міжвоєнних літ цей буковинець на ім’я Юрій був одним із шести найсильніших захисників — поряд із харків’янами Костянтином Фоміним, Миколою Кротовим, Іваном Кладьком, киянином Олексієм Клименком та одеситом Василем Котовим. — В. Б.) й Цопа (бракує йому лиш холоднокровности). Напад цілком зле уставлений. Янковий на нашу думку повинен провадити нападом, кладучи його на середину. Не будемо богато застановлятися над кожним грачем, подамо тільки склад, котрий на нашу думку найбільшеб відповідав доброму ходові гри. Ось і він:
Попович (Мигайлюк 2).
Мигайлюк 1,	Лесько.
Будний,	Суховерський Т.,	Кульчицький.
Суховерський 1,	Якубович 1,	Янковий,	Унґурян,	Цопа.
Якубовича Романа радимо взагалі не укладати, бо він слабий грач, а ще до того дуже повільний.
Перед «Довбушм» ще одна гра з «Робітниками», котру повинен він виграти, щоби забезпечити собі тепер 2. місце, а на другий рік стати евентуально мистцем, чого собі цілий український загал бажає.
***
В неділю, 5 листопада ц.р. грають на площі «Драґош-Води» в 3-ій годині пополудни «Довбуш» — «Робітники» [«Час» за 05.11.1933].
«Довбуш виступив в неділю 5. листопада проти Робітників.
Побідою 2-0 піднісся Довбуш на друге місце кляси А в зимовім сезоні. Хотя й довбушанці виграли, то не можна сказати, що вони грали дуже добре. Не всі грачі були на висоті. Трохи слабше, як в передніх іграх — де він визначився — був цього разу Будний. Було видно, що він трохи змучений. Але головна вина, що він був слабший, як все, це було те, що його з оборони поставили в другій половині в напад. Ми є тої думки, що Будний надається тільки для оборони будьде.
Гру виграли тому, що зробили цього разу зміну грачів, а то поклали в напад Мигайлюка І. В першій половині грав напад досить добре, бо стріляв досить пилок на ворота Робітників, котрі спиралися в руках воротаря робітників. В другій половині був напад слабший.
Ворота стріляли: в першій половині (18 мін.) Мигайлюк І., в другій половині (6 мін.) Суховерський. Гру недокінчено, бо судія перервав задля пізної пори (було вже трохи темно), так що ще мають грати 10 мінут.
На табелі А кляси слідують: Ян 9 точок, Довбуш 7, ЧФР 6, Робітники 3, Макабі 2, Драґош 1.
Мистецька гра Макабі — Робітники була анульована й відбудеться в неділю 12. листопада ц.р.
Після цієї гри подамо остаточну табелю зимового зенону» [«Час» за 07.11.1933].
«Осінній сезон копаного мяча закінчився.
Вислід не дуже несподіваний, бо хто часто ходив на гри й обзнайомився зі всіма дружинами, міг дуже легко представити собі цей вислід.
Подаємо табель осіннього сезону:
Товариства	Ян	Довбуш	Ч.Ф.Р.	Робітники	Макабі	Драґош	Гри	Виграні	Ремі.	Програні	Ворота	Точки
I. Ян		1-0	1-1	2-1	3-1	2-0	5	4	1	0	9-3	9
II. Довбуш	0-1		2-1	2-0	1-1	2-1	5	3	1	1	7-4	7
III. Ч.Ф.Р.	1-1	1-2		1-1	4-1	3-2	5	2	2	1	10-7	6
IV. Робітники*)	1-2	0-2	1-1		1-1	2-1	5	1	2	2	5-7	4
V. Макабі*)	1-3	1-1	1-4	1-1		0-0	5	0	3	2	4-9	3
VI. Драґош	0-2	1-2	2-3	1-2	0-0		5	0	1	4	4-9	1
*) Гра Робітники — Макабі запротестрована й має ще раз відігратися.
Подаємо тут малий образець кожної дружини.
Перше місце осягнув «Ян» і то заслужено, бо це дружина як фізично, так і технічно найсильніша. Грачі свідомі свойого обовязку, виконували бездоганно всі свої завдання. В них видна дисципліна й холоднокровність.
Друге місце осягнула наша дружина «Довбуш» підносячися в один ступінь вище зі свого традиційного місця. А все ж таки має дружина ще велике недомагання: одно крило за слабе, й обидва лучники. Грачі ще не мають почуття обовязку й дисципліни.
Третє місце заняли «Залізничники» новики в першій клясі й то тільки завдяки деяким грачам професіоністам, котрі грають тільки тому в цій дружині, бо дістали посаду.
Слідують «Робітники», котрі трохи підупали через брак доброї оборони.
«Макабі» через зміну грачів стратили значне число точок.
Посліднє місце на табелі заняла «Драґош Вода» та славна професіональна дружина, котра так дуже перлася до «Дивізії», де дістала коша й то заслужено. В дійсности вона найслабша дружина, головно тепер, коли започаткувалося створення чисто національної дружини.
Наша дружина повинно, кілько ще можливо буде, вправляти, бо противники головно «Ян» та сусід «Залізничники» не спатимуть. Підчас зими повинна вона вправляти легку атлетику й тілесну ґімнастику, як також здалобся започаткувати товариські сходини, на котрих би обговорювано дисципліну та обовязок, аби сходини (тренувальні збори? — В. Б.) підчас зими не виглядали як дотепер» [«Час» за 22.11.1933].
«Всім милий і приємний спорт — бігання на леді.
Вся молодіж бігає на леді. Бігають й українці, головно на площах Alexandri та публичному городі. Зате дуже мало бігають на українській площі «Синая», котру перебрало укр. спорт. тов. «Довбуш». Навіть у спорті показується те саме, що всюди, що українці слухають і підпирають чужих, а ніколи своїх. Багато українців з поважних українських родин бігають на площі Alexandri, знову багато в публичнім городі. Чому не на своїй площі «Синая»? Не знайдете грішники міродайної вимовки, бо площа «Синая» сповняє всі услівя доброї площі — є в центрі міста, охоронена від вітру, оброблена найліпше, а абонемент коштує таксамо, як у других.
Чи ж не приємніше бігати тут і чути рідного слова, чим на площі Alexandri, де є переважно жиди, або в публичнім огороді, де є переважно румуни? Краще бігайте на площі «Синая» вул. д-ра Рота й так скріпляйте себе фізично, й будете мати моральне задоволення, що тим зробили ви ще й добре й гарне діло, бо підперли укр. спорт. тов. «Довбуш», а цим самим піднесете український спорт.
Думаю, що знайдуться такі, що послухають ці слова й сповнять свою повинність.
***
В неділю 17. грудня ц.р. о год. 10-ій відбудеться гра гаківки: Довбуш — Робітники на площі в публичному огороді» [«Час» за 17.12.1933].
